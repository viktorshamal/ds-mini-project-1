Det er mere end ti år siden, værtshuset Café Jernstangen på Istedgade langede den sidste øl over disken. I stedet skænker baren Malbeck nu gourmetvine fra nære og fjerne himmelstrøg.Ejerskiftet er blot et ud af mange eksempler på, at københavnerkvarteret Vesterbro ikke er, hvad det har været.Siden midten af 90erne er mange lejligheder blevet dobbelt så store og markant dyrere.En del beboere er flyttet - frivilligt eller ufrivilligt - mens andre, der har råd til de nye kvadratmeterpriser, er kommet til.Nogle af tilflytterne kommer nu til orde i kortfilmen »Vesterbro - den hippeste bydel«, der er nummer to i en serie, som skal skabe dialog mellem gamle og nye vesterbroere. De bliver beskyldt for lidt af hvert, tilflytterne.Hipsterne. Børnefamilier, der vil have mangfoldighed - lige indtil det går ud over deres nattesøvn. Jyder med rige forældre, der har købt en lejlighed med skattefordele, mens priserne drøner op i et leje, hvor andre har svært ved at være med, og bydelens højt skattede mangfoldighed langsomt forsvinder.Antropolog Tina Gudrun Jensen står sammen med filmmand Jesper Lambæk bag produktionen, der blev vist første gang i går til et åbent arrangement, og som kan ses flere gange i løbet af denne uge. Den er en del af projektet »Vesterbro - hvem er du og hvor går du hen?«, og målet er blandt andet at skabe dialog mellem de nye og gamle indbyggere.»Især pressen har en tendens til at male et billede af Vesterbro som en bydel, der er blevet ødelagt af det pæne. Derfor vil vi gerne illustrere de mange forskellige typer mennesker, der bor og færdes på Vesterbro, så diskussionen ikke bliver sort/ hvid,« siger Jesper Lambæk, der sammen med Tina Gudrun Jensen har sat Berlingske stævne ved Otto Krabbes plads. Engang et råt område, hvor pusherne holdt til, mens det i dag er stedet, man lufter hund, hænger ud med vennerne eller slapper af på bænken ved springvandet med udsigt til Dannebrogsgades farvestrålende facader.De bor begge på Vesterbro, og den ene, Jesper Lambæk, er selv flyttet til for få år siden.»Jeg boede her som ung, men flyttede på landet med mine børn. Jeg vendte tilbage for fire år siden, så jeg er på sin vis tilflytter. Siden jeg kom hertil i anden omgang, er jeg begyndt at føle, at jeg skal skamme mig over, hvor fedt jeg synes, her er,« konstaterer Jesper Lambæk, der husker, hvordan han som studerende boede på 5. sal til 700 kroner om måneden.»Der var stort set altid junkier, eller der lå brugte kondomer efter en prostitueret, der lige havde haft en kunde. Der var ingen varme.Der var havnearbejdere, der råbte og skreg i gården. Så der var ingen diskussion om, at der skulle gøres noget. Mange - også af de gamle beboere - mener, at byfornyelsen var nødvendig, men den havde sin pris. Selv om det ikke er med vilje, er vi tilflyttere med til at trænge de oprindelige beboere væk,« siger han.Filmen består af klip med forskellige tilflyttere - fra den forretingsdrivende til børnefamilien. De forholder sig til emner som »rigmandsghetto« og »mangfoldighed«. Vesterbros image som endda meget hipt bliver også drøftet. I sommer blev bydelen fremhævet i rejseguiden Lonely Planet som et af de ti hippeste kvarterer i verden. Det gør den, fordi folkene bag guiden mener, at Vesterbro stadig har kant til trods for den store tilstrømning af mennesker. Værnedamsvej, ølbaren Mikkeller i Viktoriagade, Kødbyen og en kaffebar på Sønder Boulevard, der frem til byfornyelsen var plaget af tung trafik, fremhæves som særligt hippe steder.Da vi lægger vejen forbi, spiller et par unge mænd med kasketter bordtennis på den brede græspassage, der adskiller kørebanerne, mens andre praktisk talt ligger ned og drikker deres kaffe.»Stort set alle de medvirkende tilflyttere fremhæver Vesterbro som et kvarter med masser af nærvær og naboskab, som de ikke har oplevet andre steder. Samtidig bekymrer de sig om flere prisstigninger, der risikerer at gøre kvarteret for ensartet,« siger Tina Gudrun Jensen.Den bekymring deler mange af de gamle vesterbroere, der blev interviewet til den første film, »Vesterbros forandring«. Den indeholdt flere kritikpunkter af tilflyttere.»Hvorfor er de ikke bare blevet ovre i Jylland - der har de da masser af grønne områder? Der har de hele marker, de kan løbe rundt på.Men komme og ødelægge vores stenbro - det kan jeg ikke se nogen mening i,« påpegede en kvinde som kommentar til børnefamilier, der efterspørger bedre grønne områder. En anden frygtede, at Vesterbro bliver det nye Christianshavn eller Hellerup: »Vi mangler lige kystlinjen.Men den har vi jo nede ved Fisketorvet, hvor man kan padle«, ligesom der kom en hentydning til de mange baristaer, der brygger mokka: »Jeg forstår ikke, hvordan der kan blive drukket så meget kaffe.« Ved Halmtorvet passerer vi stofindtagelsesrummet H17, der åbnede sidste år.»Det her er jo også Vesterbro, og det er faktisk blevet hårdere i denne ende,« konstaterer Jesper Lambæk.»Samtidig er man gået fra heroin til kokain, og globaliseringen har ramt, så vi får også verdens problemer til Vesterbro. Der er mange flygtninge og indvandrere, der bedøver sig selv, og andelen af hjemløse er blevet langt større. Forskellen mellem rig og fattig er jo enorm her på Vesterbro,« siger han.»De gamle vesterbroere er faktisk mere rå over for eksempelvis hjemløse og især romaer.Mange af de nye, som vi har talt med, ser det som en del af kvarteret, at de også er der, og de sætter pris på de hverdagsinteraktioner, der kan være med eksempelvis hjemløse. Det kom faktisk bag på os, at folk talte om forskelligheden som noget meget vigtigt,« siger Jesper Lambæk, mens vi træder ind i Kødbyen, som i dag er et af kvarterets store attraktioner.På turen op ad Istedgade er det svært ikke at komme til at nynne Peter Bellis gamle traver om den til alle tider begivenhedsrige gade. Spørgsmålet er, om den stadig er et sted med »Bøhmænd og skaller, musik og rabalder«, som han synger.Grønthandleren i nr. 36 har drejet nøglen om. I stedet er Vesterbros Originale Burgerrestaurant fra 2012 rykket ind. Naboen - stripbaren Doll House - holder dog stadig fanen højt med en facade, der ikke er til at tage fejl af.»Jeg har hørt, at nogle betaler 25.000 kroner om måneden i leje for et butikslokale,« siger Jesper Lambæk.Men det betyder ikke, at Istedgade har overgivet sig helt, hvis man spørger de to.»De gamle beboere talte om Istedgade som et sted, hvor man hang ud, mens spritterne tog sig af éns unger, og man havde en snak med den prostituerede. Der var også en stærk tradition for, at man gik ned fra de små lejligheder og satte sig for at sludre med andre. Den slags interaktioner er der stadig,« siger Jesper Lambæk og tager plads på en af de mange bænke, der står på fortovene, som er blevet en del bredere end i gamle dage.»Hvis du ser på Istedgade, er der masser af bænke. Også uden for de nye butikker. Det giver netop mulighed for at hænge ud, og det er noget af det, der er ført videre i byplanlægningen.Men der er også en anden sjov detalje.Selv i de nye butikker køber mange på klods.Så den tradition er også ført videre fra før i tiden,« siger Tina Gudrun Jensen.kais@berlingske.dk »Der var stort set altid junkier, eller der lå brugte kondomer efter en prostitueret, der lige havde haft en kunde.Der var ingen varme.«.Fakta: Se filmen om Vesterbro11. oktober uKirke, Dannebrogsgade 53 kl. 19-21 12. oktober H15 Scene, Halmtorvet kl.18-20 Fri entré »Vesterbro - den hippeste bydel« er den anden af en serie film om Vesterbro. Den første, »Vesterbros forandring«, blev vist sidste år. De er begge en del af projektet »Vesterbro - hvem er du og hvor går du hen?«, som er støttet af erhvervsdrivende og kulturaktører på Vesterbro. Efter planen skal der produceres fire film. De første to vises i biografen Vester Vov Vov 10. oktober.Hvad mener i om Vesterbro?François Eric GrodinBor på Østerbro. Åbnede i 2015 antikvariatet »Ord til andet« i et tidligere bordel i Eskildsgade. I dag er det også et galleri. Er Vesterbro mangfoldig? »Sammenlignet med Østerbro er Vesterbro ekstremt mangfoldigt. Der er etnisk og social mangfoldighed. Der er selvfølgelig sket en voldsom gentrificering, fra dengang jeg voksede op. Hvis jeg tænker på Vesterbro, da jeg var barn, ved jeg ikke engang, om det var et sted, jeg turde eller måtte komme. Det var noget med neonlys, frække damer og farlige mænd. Den her ende tæt på Halmtorvet har jo været benhård med bordeller og lyssky affærer - det samme med Kødbyen. Skelbækgade og Halmtorvet kom man jo ikke på. Nu er Kødbyen blevet ét stort party - hvis man sætter det lidt på spidsen.« Hvad er det bedste ved Vesterbro? »Den måde, man taler med hinanden her i gaden, hvor jeg har kontor, har virkeligt gjort indtryk på mig. Jeg betragter det som en landsby i byen, hvilket jeg ikke har oplevet andre steder i København. Det kunne have noget med historien at gøre, at det var et sted, hvor man blev nødt til at passe lidt på hinanden. Der var stor befolkningstæthed, man havde færre økonomiske og sociale ressourcer, og de, der havde, passede måske på de andre. Det er bare et gæt, men det kan godt være en arbejderkultur, der har overlevet med en visTrine og Mette FriisTilflyttere fra Jylland. Har boet på Vesterbro i tre år i en lejlighed, som familien har investeret i. Hvorfor valgte I Vesterbro? »Jeg syntes, Vesterbro var det mest tiltalende. Blandt andet fordi vi havde på fornemmelsen, at det var her, det skete. Vi bor tilmed på en stille vej, Godsbanegade, samtidig med at der er nogle grønne områder i nærheden. Det, tror jeg, er meget tiltalende for et par jyder som os. Det er også et rart sted at bo med mange venlige mennesker. Jeg synes, bydelen er mangfoldig, men jeg forestiller mig, at det kommer til at ændre sig. Det bliver mere og mere og mere hipt, og nogle mennesker forsvinder i den proces.« Det er ikke alle, der er glade for tilflyttere. Hvad mener I om det? »I den første film (med gamle vesterbroere, red.) var nogle af dem lidt negative. Det hele ser selvfølgelig anderledes ud fra deres synsvinkel, men de var lidt mere stride, end jeg havde troet. Jeg troede, det var en del af sjælen på Vesterbro, at man syntes, det var okay, at alle er her. Men jeg forstår godt, at mange er bekymrede for de voldsomme prisstigninger. Hvis det bliver meget dyrere, er der mange, der slet ikke har lyst til at bo i bydelen længere, og det er jo ikke det, vi ønsker.«Sussi Røjgaard, Troels Davis og Nora DavisHar boet i en lejelejlighed på Vesterbro de seneste fire år. Hvorfor valgte I Vesterbro? »Det kunne egentlig lige så godt have været en anden bydel. Nu hvor vi bor her, er vi rigtigt glade for at være her. Her er en lidt familiær stemning - det har jeg ikke oplevet andre steder. Jeg er selv vokset op i byen. Jeg kunne godt tænke mig at blive på Vesterbro, men er desværre nok nødt til at se i øjnene, at vi på et tidspunkt skal have mere plads. Vi bor i en toværelses nu. Sandsynligheden, for at vi får råd til at blive boende, er minimal. Og det, synes jeg, er ærgerligt - også for den dynamik, der er på Vesterbro - at det kræver en indkomst, der siger spar to, at leje noget her.« Hvad tænker du om Vesterbros image som hipt? »Vesterbros image som hipt er blevet kendetegnende, ligesom Østerbro hat fået den vibe, at det er lejlighedernes villakvarter. Jeg tror, at folk flytter hertil, fordi de godt kan lide den mentalitet, her er - fordi det er hipt. Men med prisstigningerne risikerer vi at miste den mangfoldighed og charme, som hipsterne blev forelsket i til at starte med.«
Under overskriften: »Vesterbro - den hippeste bydel« fortæller tilflyttere i ny film, hvordan de oplever kvarteret, der i dag er blandt de dyreste i København. Men landsbystemningen er der stadig, mener flere af nye beboere.
Et rigtigt torv, hvor man har lyst til at opholde sig. Det er målsætningen med en større omlægning af Vesterbro Torv, som Aarhus Kommune har skitseret en plan for.Omlægningen vil koste ca.25 mio. kr., og mandag sagde magistraten god for visionen, som senere skal byrådsgodkendes.Idéen er, som det fremgår af visualiseringen, at lukke for trafikken på den øvre del af torvet og derved begrænse den gennemkørende trafik både øst/ vest og nord/ syd.»Det er et mål for hele mobilitetsplanen for midtbyen, at vi vil have mindre gennemkørende trafik, så der bliver bedre plads til de, der har et ærinde i midtbyen. Og vi ved, at der er strømme af gennemkørende trafik ad Langelandsgade via Vesterbro Torv til Rådhuspladsen, og det samme fra Vesterbrogade mod Nørregade og den modsatte vej. Det vil vi forsøge at begrænse, og samtidig vil vi løbende gøre midtbyen til et bedre sted at opholde sig, og i øjeblikket er Vesterbro Torv jo ikke et sted, man har lyst til at opholde sig,« siger Jesper Frandsen, civilingeniør ved Teknik og Miljø.For at begrænse trafikken vil Hjortensgade blive ensrettet, så man kun kan køre op ad gaden fra Vesterbro Torv, og Langelandsgade vil blive ensrettet, så man kun kan køre ned ad den mod torvet.Torvet lader vente på sigDet bliver dog hverken i år eller næste år, at torvet står klar til ombygning, for planen skal først udvikles, og letbanens etape 2 skal også fastlægges, fortæller teknikrådmand Kristian Würtz (S): »Vi skal først have lavet de endelige planer for linjeføring af letbanens etape 2, og det kan få betydning for udviklingen af Vesterbro Torv. Pengene til torvet er dog også først bevilget i 2020 og 2021, så der er god tid til en ordentlig planlægningsproces, hvor vi også vil høre borgerne i området,« siger han.Hovedlinjeføringen i forslaget til letbanens etape 2 går fra Vester Allé via Thorvaldsensgade til Viborgvej, men der findes også alternative forslag, som går over Vesterbro Torv - enten fra Vester Allé eller fra Nørre Allé.Ombygningsplanen for Vesterbro Torv er ét af fire projekter, der er udvalgt som de første i Aarhus Kommunes nye mobilitetsplan, som blev behandlet i Magistraten mandag.De øvrige tre er bedre forhold for cyklister og gående på Frederiks Allé, bedre forhold for fodgængere i midtbyen og fredeliggørelse af en række boligområder.jorgen.rye@jp.dk I øjeblikket er Vesterbro Torv jo ikke et sted, man har lyst til at opholde sig.Jesper Frandsen, civilingeniør ved Teknik og Miljø.
Mindre trafik og mere byliv, lyder en plan for Vesterbro Torv. Ombygningen skal dog afvente en fastlæggelse af letbanens etape 2.
Den verdensberømte rejseguide Lonely Planet har lavet en liste over verdens ti mest cool bydele. Og her finder man den københavnske bydel Vesterbro.Bydelen har fået en særlig ære ved at blive nævnt som et af de fedeste steder at besøge lige nu.Lonely Planet har til top tilisten også valgt at beskrive hver enkelt bydel. Vesterbro omtales blandt andet således: ' Takket være den farverige historie og på trods af dens stigende popularitet, så har Københavns mest cool bydel formået at beholde sin kant. Hjem for noget af byens bedste gadekunst, pulserende Vesterbro er spækket med cool uafhængige butikker, gademarkeder og barer.'.Konkrete idéerLonely Planet kommer også med nogle mere specifikke bud på, hvad man skal foretage sig, når og hvis man besøger Vesterbro.' Det er en god idé, at ankomme til bydelen sulten. Vesterbro er spækket med gode brunchsteder på caféer som Mad &amp; Kaffe og Granola, mens Kødbyen (en hip lomme på Vesterbro) og det nyligt åbnede WestMarket er fyldt med gode muligheder for madelskere.Er du tørstig? Fadølselskere kan smage på varerne på de lokale bryggerier Mikkeller og Fermentoren,' skriver Lonely Planet.jepa@bt.dk 

Snart kan man i København ikke nøjes med at sige, at vi tager på Vesterbro.For er det det gamle Vesterbro med de prostituerede på fliserne og hipstercafeerne med de skæggede mænd eller mon Lille Vesterbro? Du har garanteret ikke hørt om Lille Vesterbro. Det er der gode grunde til, for endnu findes bydelen ikke fysisk.Men det gør det oppe i overborgmester Frank Jensens hoved og i nogle embedsmandspapirer på Københavns Rådhus.Byens socialdemokratiske leder foreslår, at der allerede i de kommende år bygges en ny bydel midt i hovedstaden: på godsbaneterrænet mellem Vesterbro, Kgs. Enghave og Sydhavnen.Et i dag ret øde kæmpestort område, hvor DSB's store centralværksted engang lå, og hvor der stadig i nogle af bygningerne er tog parkeret og værkstedsfolk i gang med at vedligeholde materiel.»Kan du ikke se det? Det kan blive et fantastisk mikrokosmos«, siger Frank Jensen begejstret og slår ud med armene mod de mange gamle industribygninger, hvoraf mange skal blive stående og indrettes til lejligheder eller erhverv. Men her skal også bygges masser af nyt.Gul idylInde på området finder man også en af Københavns skjulte juveler: Den gule by, en gulmalet idyllisk samling gamle huse, hvor en del af DSB-personalet fra værkstederne boede, og som stadig er beboede.Planen om Lille Vesterbro på godsbaneområdet er spritny. For egentlig er området først udlagt til byudvikling fra 2027.Men Frank Jensen vil lægge sig i selen for, at ideen allerede kommer med i den næste kommuneplan for 2019 og årene derefter.I så fald skal kommunen allerede fra næste år til at forberede projektet, hvis han kan finde opbakning.Det er en omfattende vision, som vil kræve, at staten spiller med, for i givet fald skal DSB's sidste funktioner flytte. Til gengæld vil det om få år kunne resultere i 3.500 nye boliger og 250.000 kvadratmeter erhverv.Lavt og fællesDet nye Lille Vesterbro skal på mange måder ligne det gamle Vesterbro: Ingen højhuse, mange unge, men også ældre spændende iværksættervirksomheder.Hver fjerde bolig skal være almen, sådan som København Kommune kræver det overalt nu, og en del af overborgmesterens idé er at få bygget en del lidt mindre boliger, hvor der til gengæld er lagt mere vægt på fællesarealer.»Vi skal have mere gang i eksperimenterende boformer med inspiration fra seniorbofællesskaber.Men det skal også være for unge med boliger med for eksempel fælles studierum og den slags. Vi ved fra Realdania, at mindst 80.000 danskere ønsker boliger indrettet med vægt lagt på fællesskab, men der er meget få af dem i dag«, siger Frank Jensen.Området kan i dag bedst karakterises som meget rustikt. Lige ved siden af ligger den nye metrocityrings garageanlæg, og langs det kommende Lille Vesterbro drøner trafikken på en af Københavns uskønneste ind-og udfaldsveje, Vasbygade.Netop Vasbygade er der også tænkt stort om i projekt Lille Vesterbro, forklarer Frank Jensen. For den brølende trafikkorridor skal rettes ud, så den kommer til at løbe langs en anden støjkilde, jernbanen, og der skal i stedet anlægges en grøn kile der, hvor Vasbygades asfalt i dag er.Og her ligger en af grundene til, at flere skal have pengene op af lommen, for at Lille Vesterbro kan blive til noget: Grundejerne skal bidrage til vejomlægningen, der til gengæld vil gøre deres grunde mere attraktive, argumenterer overborgmesteren.Grundejerne er DSB, Metroselskabet, Banedanmark og Freja Ejendomme.Men Frank Jensen, hvorfor skal brugen af dette område fremrykkes med 10 år, når nu hele resten af byen står i byggekaos, og der i forvejen skyder boliger op overalt? »Selv om vi ved indgangen til 2017 allerede havde planer for byggeri af 36.000 boliger i Ørestad, Nordhavn og Valby, kan vi se, at det ikke rækker, hvis vi ikke inddrager flere områder. Sidste år byggede vi 4.300 boliger. Det var rekord, men den slår vi i år. Alligevel får vi brug for at udvikle flere områder af København med dens voksende befolkning«.Olesen og JensenTransportminister Ole Birk Olesen (LA) har tidligere opfordret Københavns Kommune til at udlægge mere areal til byudvikling - blandt andet for at få dæmpet de accelererende boligpriser -- men han og Frank Jensen er til tider ret uenige om, hvad der skal bygges hvordan.Men boligministeren er positiv, fastslår ministeren i en mail til Politiken.»Det er godt, at Københavns Kommune har ideer om udvikling af nye boligområder.Det er tiltrængt, for i de senere årtier har den kommunalt planlagte byudvikling i København ikke fulgt med udviklingen i boligefterspørgslen. Jeg ønsker ikke at gå ind i, om DSB skal sælge en bestemt grund eller ej, men hvis Københavns Kommune sørger for at lave lokalplanen om, så grunden kan bruges til at lave boliger, så er den kommunale regulering i hvert fald på plads, så boligerne vil kunne bygges«, skriver Ole Birk Olesen.Samme åbne tone lyder fra underdirektør i DSB Ejendomme Jes Transbøl, der bekræfter, at statsbanerne ad åre vil rømme de sidste bygninger i området, selv om tidsplanen ikke er klar endnu: »Vi har allerede haft en dialog med Københavns Kommune om området. Det ser spændende ud«.flemming.christiansen@pol.dk 
BYPLANLÆGNING KV17 Overborgmester Frank Jensen har store planer om boliger og erhverv på et terræn med gamle togværksteder midt i hovedstaden. Og så skal en indfaldsvej lægges helt om.
Det må være på sin plads at ønske sognepræst Mette Gramstrup ved Kristkirken på Vesterbro midt i København et stort tillykke med 34 frivilligt døbte i fredags den 8.september.Selvom jeg bor i et landsogn i Østhimmerland, hvor folkekirkemedlemmerne udgør en ganske høj procentdel, og et lignende tiltag ikke ville bære nogen særlig frugt, så synes jeg initiativet er ganske godt og resultatet ganske flot.En lektor på Pastoralseminariet vikler sig ind i en akademisk forklaring og mener, resultatet følger af " tidsånden" og sammenligner med barer og restauranter. Jeg synes, det er en underlig sammenligning.Og præsten fra Aarhus, der gerne vil erkende problemet, gider ikke forsøge noget lignende i Danmarks næststørste by. Hans sogn ligger midt i byen, og en lignende succes ville sandsynligvis blive resultatet.

BYUDVIKLING Frank Jensen skal formentlig justere på sin vision for at byudvikle det historiske godsbaneareal centralt i København.Den socialdemokratiske overborgmester vil påbegynde udviklingen af arealet mellem Vesterbro og Sydhavnen -det såkaldte " Lille Vesterbro" -allerede i 2019, fremfor 2027 som oprindeligt planlagt. Frank Jensens indledende udspil indeholder 3.500 boliger, 250.000 etage kvm til erhverv samt grønne arealer.Især sidstnævnte fylder ifølge overborgmesterens politiske modstandere i København for lidt, og flere partier efterlyser detaljer og grønne visioner i udspillet.- Jeg tænker, det er et valgkampsoplæg.Det bliver allerede bygget voldsomt i området, så der kommer allerede boliger på Vesterbro. Men man skal også kunne leve mellem boligerne, siger Rikke Lauritzen, der foruden at være kandidat for Enhedslisten også bor i området.Hun understreger, at Enhedslisten er glade for, at Frank Jensen har fået øje på området, men at udspillet med 3500 boliger savner en grøn og aktiv profil.- Der mangler idrætsfaciliteter som fodboldbaner, og det er en vision, man har haft i området i mange år.Og dette område er det eneste sted, hvor man kan etablere den slags, siger Rikke Lauritzen.Tromler lokale interesserDet er det gamle godsbaneareal bag Dybbølsbro, som forbinder Vesterbro og Sydhavnen, der er arnestedet for et af valgkampens sidste stridspunkter.Områdes ejes i dag af henholdsvis DSB, Banedanmark, Metroselskabet og Freja Ejendomme, og området indeholder blandt andet den historiske " gule by", der med i karakteristiske farve oprindeligt var et let genkendeligt hjem for de ansatte på statsbanerne.Venstres spidskandidat Cecilia Lonning-Skovgaard mener, at Frank Jensens planer for området er problematiske.- Frank Jensen gør meget for at tale demokrati og lokal indflydelse, men Vesterbro har brug for grønne områder, og det behov tromler han henover, siger Cecilia Lonning-Skovgaard, der undrer sig over, at Frank Jensen, der " slår sig op på at være den store grønne Socialdemokrat," nu " med vold og magt vil bygge boliger".Mia Nygaard, spidskandidat for Radikale Venstre, mener, at det giver god mening at kigge på udviklingen af området allerede nu, men efterlyser også et meget større grønt fokus.Savner flere detaljerThomas Egholm, formand for Vesterbro Lokaludvalg, havde ikke hørt om Frank Jensens planer, før han læste om dem i Politiken.Han ærgrer sig over, at overborgmesteren ikke har involveret de lokale kræfter i sine visioner, men han er ikke overrasket over, at debatten om byudviklingen i området er kickstartet langt tid før planlagt.Derfor har lokaludvalget allerede holdt en stribe møder for at tale om mulighederne for området, og Thomas Egholm efterlyser flere detaljer i Frank Jensens plan.- Jeg savner noget mere info, og jeg er ked af, at udgangspunktet ikke er at løse Vesterbros problemer. Han taler om boliger og erhverv, men desværre ikke behovet for grønne arealer samt sports-og fritidsaktiviteter, siger Thomas Egholm, der til dagligt er elektriker.Han peger på områder som Carlsberg Byen og Engholmene lige bag shoppingcenteret Fisketorvet som to områder, hvor der de seneste år er blevet byfornyet med fokus på boliger.Derfor har Vesterbro Lokaludvalg foreslået, at man blandt andet etablerer et idrætsanlæg med fodboldbaner og sportshaller samt parker og natur i området.- Jeg synes, det var vores tur. En ting er, at vi skal have steder at bo, og noget arbejde eller uddannelse at stå op til, men vi har også brug for noget kvalitet i vores liv. Det er ikke fordi, jeg slet ikke synes, der skal bygges boliger, men man er nødt til at bygge byen, så man kan leve i den, siger Thomas Egholm.I et mailsvar til Licitationen -Byggeriets Dagblad, afviser overborgmester Frank Jensen, at idéen om at bygge flere boliger skulle gøre det sværere at etablere rekreative områder.- Der er brug for flere boliger i København, og jeg køber ikke præmissen om, at det skal være enten boliger eller det grønne. Der kan sagtens blive plads til rekreative faciliteter på " Lille Vesterbro".Enhedslisten siger, at de gerne vil bygge boliger, men det kræver, at man ikke siger nej hver gang, eksempelvis på den gamle industrigrund ved godsbaneterrænet, lyder det fra Frank Jensen.
Overborgmesterens plan om at fremskynde byudviklingen på det tidligere godsbaneareal mellem Vesterbro og Sydhavnen i København møder politisk modstand. Flere partier afviser planen, og lokaludvalg ærgrer sig og efterlyser flere detaljer.
Københavns overborgmester, Frank Jensens (S), planer om at bygge boliger og erhverv på godsbaneterrænet mellem Vesterbro, Kgs. Enghave og Sydhavnen møder modstand hos Vesterbro Lokaludvalg.»Vi har et enormt behov for grønne rekreative områder og arealer til sport og fritidsaktiviteter, og det er den vej, vi ønsker at gå«, siger lokaludvalgsformand Thomas Egholm (EL).Vesterbro Lokaludvalg fremlagde for nylig en grøn plan for området under navnet Vester Remisepark.Men mandag præsenterede Københavns overborgmester så i Politiken sin plan for området under navnet Lille Vesterbro.Frank Jensens plan indebærer blandt andet indretning af lejligheder og erhverv i de eksisterende gamle bygninger på det store baneområde, men også »masser af nybyggeri«, som han sagde.Men der er byggeri nok på Vesterbro for tiden, siger Thomas Egholm og henviser til de igangværende byggerier på det gamle Carlsbergområde, havnefronten og snart også Ikea-byggeriet.»Vi bliver den tættest bebyggede områdebydel i København«, siger han.Lokaludvalgets grønne plan for området bygger blandt andet på tal fra DBU, som viser, at Vesterbro er den bydel, hvor færrest børn og unge spiller fodbold. Samtidig forudser en undersøgelse fra DGI et øget behov for tilbud om sports-og fritidsinteresser.»Så vi har et enormt behov for grønne arealer, og det er den vej, vi har valgt at gå i vores plan for området«, siger Thomas Egholm.Man skal også kunne leve i byen Han anerkender, at der er et stigende behov for boliger i København, men byen skal ikke kun være til at bo i, den skal også være til at leve i, siger han.»En ting er, at man skal have et sted at bo, et sted at arbejde eller uddanne sig, men vi har også fritid, og så nytter det ikke noget, at vi ikke har faciliteter«, siger Thomas Egholm.Venstre: Byg nogle andre stederVenstre i København afviser forslaget, siger partiets spidskandidat, Cecillie Lonning-Skovgaard.»Vi er helt med på, at der mangler boliger, men det kan gøres andre steder, hvor byggeriet er mindre tæt end på Vesterbro. Det kunne være Refshaleøen eller i Nordhavn. Vi havde virkelig set frem til at samarbejde med Vesterbro Lokaludvalg om deres visionære projekt med det her områder«, siger hun.Hos Radikale Venstre ser man gode takter i overborgmesterens forslag, men også her savner man et større fokus på rekreative områder, og så mener man, at Frank Jensen kommer lidt for sent til ballet, fortæller Mette Annelie Rasmussen (R), der sidder i teknik-og miljøudvalget i Københavns Kommune.»Det er betonsocialdemokratisme, når det er værst, i den form det er lagt ud nu. Så der skal tænkes grønne områder ind, og vi vil gerne diskutere, hvordan det kan komme til at se ud«, siger Mette Annelie Rasmussen.SF hilser fremrykningen af byudviklingsprojektet meget velkommen, men partiets Klaus Mygind lægger op til et højere fokus på grønne og rekreative områder end i overborgmesterens udspil.claus.paaske@pol.dk Vi har et enormt behov for grønne arealer, og det er den vej, vi har valgt at gå i vores plan for området Thomas Engholm, lokaludvalgsformand.
Behovet for grønne områder kommer i første række, siger Vesterbro Lokaludvalg om overborgmesters byggeplaner.
I dag er det et af de mest cool steder i hovedstaden, og det præger selvfølgelig også julemarkedet på et af de allermest populære hjørner, der er så hipt, at man kan skære sig på det. (Hvilket er cool, selvfølgelig.Ikke noget negativt).På hjørnet af Dybbølsgade og Sønder Boulevard ligger således en forretning, Kihoskh, der udover dagligvarer til kvarterets supertravle beboere udmærker sig ved et usædvanligt eksklusivt udvalg af øl, musik og udenlandske magasiner samt et halvthundrede år gammelt folkevognsrugbrød, man kan leje.Meget tæt ved Kihoskh finder man et særdeles populært pizzaria, Itzi Pitzi, der betragtes som et virkelig übercool sted, og tidligere på året åbnede Rbabarrab med tilbud om specialøl på fad og toast. Det skal ikke undre, at det, der engang - med en reference til Lou Reed - hed Den Beskidte Boulevard, således imødekommer tidsånden. Henne om hjørnet ligger en forretning, der sælger hjemmelavede flødeboller og champagne.Der er også jul på Vesterbro, som igen er blevet et børnerigt kvarter, og det er selvfølgelig foran Kihoskh, man finder den måske mest hippe julekulisse. Om end målgruppen ikke er de mindste; bortset fra dem, der er så små, at de ligger i barnevogn og er nødt til at følges med deres forældre. Der ligger de mest oprørske af dem og udtænker planer til, hvordan de skal forandre kvarteret, når det bliver deres tur. Ligesom deres forældre gjorde det, da de gennemførte deres private byfornyelse af Vesterbronx.På hjørnet af Dybbølsgade og Sønder Boulevard ligger, hvad Kihoskh selv kalder Vesterbros Moderne Julemarked. Det er selvfølgelig ikke som alle andre, der netop tilstræber en vis klistret nostalgi gennem iscenesættelse af tilbuddene i fortidige rammer. Så er det - traditionen tro - mere råt på Vesterbros moderne julemarked.I forvejen er den diminutive pladsdannelse foran Kihoskh et eftertragtet mødested, hvor besøgende sidder på primitive bænke og ved borde og drikker kaffe og den slags og diskret blander sig med de fremtrædende kulturpersonligheder, der bor i nærheden. Længere henne for eksempel et par af landets kendte skuespillere..Med tiden er de udendørs tilbud foran Kihoskh vokset med for eksempel blomster og planter til de eksklusive hjem i de omkringliggende opgange med de stærkt stigende kvadratmeterpriser, og i år er der et mindre udvalg af juletræer føjet til udbuddet, foruden selvfølgelig eksotiske blomster og økologiske frugter til pynt. De sidste kan så også spises.Men derudover er der med europaller og brædder opbygget et interimistisk udskænkningssted, der, når vejret tillader det, sælger »gløg« - og i det hele taget er den ironiske attetude fra sidste århundrede bragt med ind i den moderne Vesterbro-julevirkelighed med halmballer og julesweatre.Hipt er det - og bliver det for koldt at være cool, kan det måske varme at vide, at der lige rundt om hjørnet ligger et old school-Vesterbro-værtshus, hvor pynten ligner gammeldags jul.
Kihoskh' julemarked Berlingskes kunstanmelder, Torben Weirup, har gennem de seneste uger bedømt Københavns juleudsmykning. I dette sidste afsnit er det julemarkedet ved Kihoskh, Sønder Boulevard 53, Vesterbro.
For tre år siden havde vinmanden Hans Haahr Larsen og familie fået nok af at bo på den lidt mørke Nansensgade og trængte til at flytte. 
Vild kunst, et 3,5 meter højt træ og en stjernehimmel af lyspærer er nogle af ingredienserne i familien Haahr Larsens utraditionelle tag- lejlighed på Vesterbro i København . 
Os, motorlarm og biler i alle retninger. Vesterbro Torv er i dag mere en trafikknude end et egentligt torv, men det skal der laves om på, hvis det står til kommunen.I mere end et årti har man haft ambitioner om, at der skal gøres noget ved stedet, men i mobilitetsplanen, der lige nu er i offentlig høring, er Vesterbro Torv fremhævet som et vigtigt indsatsområde i forhold til at skabe et forbedret byrum og komme den gennemkørende trafik i midtbyen til livs.»Vi mener, at det er et projekt, som er realistisk at sætte i søen inden for en kortere årrække.Når vi er færdig langs havnen, kunne dette blive det næste store omdannelsesprojekt,« bebuder projektleder Jesper Frandsen.Han har været med til at lave skitsen af, hvordan Vesterbro Torv kan komme til at se ud i fremtiden.»Det er vores første bud,« siger han og understreger, at der er tale om et oplæg.Den gennemkørende trafik - altså bilister, der tager en smutvej gennem byen - er især koncentreret ved banegården, Vesterbro Torv, langs havnen og langs allégaderne.De bilister vil man gerne have ud på Ringgaden, men samtidig give plads til de, der har et ærinde.Mere ensretning»De gennemfartsstrømme vil vi gerne sætte en prop i ved at lave nogle "forhindringer", men samtidig gøre det nemmere at køre på Ringgaden.Det bliver mere langsommeligt at komme igennem. Det er prisen, og det går vi ind i med åbne øjne,« siger Jesper Frandsen.Kan Ringgaden overhovedet klare en øget trafik? »Ja, det tror vi på, den kan.Større er den gennemkørende trafik trods alt ikke, og de seneste års forbedringer har gjort den i stand til at klare flere biler.« For at gøre Vesterbro Torv til et torv, som man gider opholde sig på, vil man inddrage den nordlige vej. Samtidig skal Hjortensgade og Langelandsgade gøres ensrettede, så man kan køre fra nord til midtbyen via Langelandsgade og den omvendte vej via Hjortensgade.»Vurderingen er, at den ensretning giver den bedste trafikafvikling,« siger Jesper Frandsen.Rundt om torvet skal der være træer, mens der kan blive plads til udeserveringsområde og legefaciliteter på torvet.P-pladserne på Vesterbro Torv sløjfes, og det samme skal ske for det lille, underjordiske p-hus.»Det er så gammelt og forsømt, at det ikke er økonomisk rentabelt at renovere.Derudover vil vi ikke kunne lave en ordentlig adgang til den, da trafikken kommer til at gå sydom torvet, hvor der i dag er ind-og udkørsel.« Vi har store, grønne arealer meget tæt på i Mølleparken og Botanisk Have. Er det virkelig nødvendigt med endnu et byrum? »Det er den præmis, som vi arbejder udfra,« siger Jesper Frandsen.jpaarhus@jp.dk Når vi er færdig langs havnen, kunne dette blive det næste store omdannelsesprojekt.Jesper Frandsen, projektleder.
Inden for en overskuelig fremtid kan Vesterbro Torv blive ændret markant.
Bevægende, intenst, inderligt og overvældende. De følelsesladede ord næsten snubler over hinanden, når sognepræst Mette Gramstrup skal beskrive, hvordan hun oplevede fredagen i Kristkirken i København, hvor Vesterbro Sogn havde inviteret til et helt nyt slags dåbsarrangement.Her havde sognet sendt en åben invitation ud om, at man uden forudgående aftale kunne kigge forbi i løbet af dagen og blive døbt." Vi kan næsten ikke få armene ned over, hvor godt det gik," siger Mette Gramstrup, efter at 34 personer i løbet af dagen kom ind i kirken og blev døbt.Det er mere end en tredjedel af, hvor mange der blev døbt i Kristkirken hele sidste år." Nogen havde på forhånd sagt, at det var en billiggørelse af noget dyrebart i kirken.Men det var tværtimod en så rørende og stærk oplevelse, at flere voksne mænd blev rørt til tårer. Det var som om, at hele dagen blev til én lang gudstjeneste med åben dør," siger hun.Det særlige dåbsarrangement, som sognet havde kaldt " drop-ind dåb", begyndte klokken tre og sluttede først fem timer senere. Da folk kom ind i Kristkirken, blev de mødt af fire præster fra sognet og fik tilbudt en kort samtale. Mette Gramstrup betegner det som en sjælesorgssamtale, hvor de, der gerne ville døbes, fortalte deres livshistorie.Derefter blev alt det formelle ordnet, folk blev registreret i kirkebogen, og der kom styr på, hvem der skulle være vidner.Til sidst kunne gæsterne følges med Mette Gramstrup op til døbefonten, hvor dåbsritualet fandt sted. Alt imens spillede organisten baggrundsmusik på orglet, men i modsætning til en almindelig dåb blev der ikke sunget salmer undervejs.Når hele 34 mennesker vælger at tage forbi kirken i løbet af en dag og blive døbt, vidner det om, at Kristkirken har formået at ramme en nerve i tidsånden, siger Anita Hansen Engdahl, lektor på Pastoralseminariet i København." Jeg ser det som et resultat af, at vi lever i en tid, hvor det forpligtende og længerevarende ofte har svære kår. Til gengæld vil mange gerne prøve ting af uden at forpligte sig på det. Derfor har vi fået en pop-op-kultur, hvor vi ser alt fra barer, restauranter og teatre poppe op ganske kortvarigt forskellige steder. Popop-dåben ligger i forlængelse af den tendens," siger hun.Anita Hansen Engdahl hæfter sig også ved, at dåbsarrangementet fandt sted i en kirke på Vesterbro." Man vil næppe se noget tilsvarende i Holstebro. Det er et arrangement, der hænger sammen med stor gennemstrømning i storbysogne.Vi er langt væk fra den hidtidige forståelse af dåben som en optagelse i sognemenighedens fællesskab. Dåben er et individuelt projekt," siger hun.I Sct. Pauls kirke i Aarhus har sognepræst Flemming Baatz Kristensen aldrig hørt om et lignende dåbstiltag og tænker ikke umiddelbart, at det er noget, han vil kopiere." Jeg vil dog gerne anerkende, at i en tid, hvor dåbstallet falder, må vi overveje, hvad vi kan gøre for at hæve det.Og her er det altså lykkedes med et arrangement, der udtrykker åbenhed og imødekommenhed," siger han.Alligevel ser han et bekymrende træk ved drop-ind dåben." Lige siden kirkens tidlige begyndelse har man været meget restriktiv med, hvordan man blev døbt. Senere meget mindre som nu, hvilket er i orden. Men ud fra beskrivelsen af arrangementet virker det ikke til, at der har været den nødvendige dåbsoplæring inden. Det ser ud til, at man har sænket barren så lavt, at man må spørge, om folk reelt ved, hvad de går ind til ved at blive døbt," siger han og understreger, at det er vigtigt at få forklaret, at man døbes ind i et fællesskab og et liv i Jesu følge.Den manglende dåbsoplæring bekymrer dog ikke Mette Gramstrup fra Kristkirken.Det skyldes, at det hovedsageligt var voksne mænd, der benyttede sig af muligheden for at blive døbt i fredags, hvor den ældste var over 80 år og den yngste blot et år." Når voksne kommer og gerne vil døbes, tror jeg på, at de har tænkt sig rigtig godt om. Det er ikke særlig respektfuldt at sige, at de ikke selv kan finde ud af, hvad det vil sige at blive døbt," siger hun.krak@k.dk Man vil næppe se noget tilsvarende i Holstebro.ANITA HANSEN ENGDAHL, LEKTOR PÅ PASTORALSEMINARIET.
34 mennesker blev døbt på en enkelt dag, da Vesterbro Sogn i København inviterede folk fra gaden ind til at blive døbt. Vi kan slet ikke få armene ned, siger sognepræst. Men hvad blev der af dåbsoplæringen, spørger præstekollega.
Vesterbro får sit helt eget særkende i form af en skyline med italienske aner, når Carlsberg Byen med sine høje bygninger står færdig i 2024. 
København får i de kommende århundreder en markant skyline i Carlsberg Byen, som kommer til at definere selve Vesterbro. 
Blandt klirrende flasker i baggården og bøger i reolen voksede lille Tove op i et baghus i et arbejderkvarter på Vesterbro i København. Her skrev hun sine første digte i hemmelighed og senere de digte, som skulle få os til at huske hende knap 100 år efter. I dag har Vesterbro Bibliotek og Kulturhus, i anledning af hendes kommende 100 års fødselsdag, arrangeret en byvandring, hvor 20 mennesker, ældre og unge, går i hælene på Tove Ditlevsen i hendes barndomskvarter med historiker Paul Hartvigson i spidsen.Og derfor står gruppen nu på en kønsløs parkeringsplads med ryggen til supermarkedet Aldi og betragter baghuset på Hedebygade 30 for at se, hvad der er så særligt ved denne bygning, at en helt almindelig pige kunne blive til en stor digter her.Men murstenene afslører intet, og man må slå ørerne ud for at få bekræftet Tove Ditlevsens evner som poet, da Paul Hartvigson tager en lille bog frem og læser højt fra hendes første digtsamling, " Pigesind": " Der brænder et lys i natten det brænder alene for mig puster jeg til det, flammer det op flammer alene for mig Men taler du stille, hvisker du tyst er lyset pludseligt mere end lyst brænder dybt i mit eget bryst alene for dig".Paul Hartvigson leder truppen rundt om bygningen, mens han fortæller om forskellen på at vokse op i baghuset og i forhuset. Man boede i nøjagtig de samme lejligheder, men i forhuset betalte man mere i husleje og var fi-nere end baghuset. Og det hierarki rettede man sig efter.Selvom Tove Ditlevsen bor i baghuset, er hun dog relativt heldig for sin tid. Hun vokser op i et hjem med en glødende arbejder og socialdemokrat som far, der ikke drak, men læste bøger. Moderen havde derimod en forventning om et finere liv, og på en måde lærte Tove Ditlevsen både at holde rigtigt på kniv og gaffel og i næste håndvending fortælle sjofle vittigheder, fortæller han.Endelig troner forhuset frem, og porten ind til gården dukker op. Til alt held skal en kvinde ind i den aflåste gård, og Paul Hartvigson spørger pænt, om hun også vil låse op for den nysgerrige gruppe.Det vil hun gerne, og en mand, som også bor i gården, griner: " Det er godt nok, at Tove Ditlevsen ikke bor her mere." I dag er gården moderne med affaldssortering og cykelstativer, men deroppe, på fjerde sal til venstre, boede Tove Ditlevsen, peger Paul Hartvigson. Der drømte hun om et bedre liv, om at gå i gymnasiet og blive til mere end mor og kone. Gruppen ser nysgerrigt op på vinduet, som ligner alle de andre vinduer, inden de stille lister ud igen.Sidste mand i gruppen lukker porten til hendes barndomsgård, og på samme måde bliver Tove Ditlevsens dør til en bedre fremtid smækket i, da hendes forældre siger nej til, at hun må komme i gymnasiet, selvom hendes lærer anbefaler det. Derfor kommer hun helt i tråd med tiden i lære som pige i huset.Tove Ditlevsen ser dog sit snit til at komme ud af de trange kår og ind i det akademiske miljø, da hun møder den 30 år ældre Viggo F. Møller, som er redaktør på litteraturtidsskriftet " Vild Hvede", og som udgiver hendes første digt, fortæller Paul Hartvigson, mens han leder flokken over den trafikerede vej til Tove Ditlevsens Plads.Ægteskabet holder ikke lang tid, forklarer han, hvilket skal blive et fast udtryk om hendes kærlighedsliv, og standser foran en bænk med et digt indgraveret, hvor alle læser højt i kor: " Der er to mænd i verden der bestandig krydser min vej, den ene er ham jeg elsker, den anden elsker mig".Hvorefter der lyder et kollektivt " åhh" fra gruppen.Men kærligheden var ikke kun ih og åh. Ifølge Tove Ditlevsens erindringsbog " Gift", skrev hun digtet inspireret af sin affære med kunstneren Piet Hein. Men på trods af, hvad digtet antyder, føler hun sig ikke forelsket i nogen af dem. Det afholder hende dog ikke fra at skrive det, for Tove Ditlevsen tager hverken hensyn til sine bekendte eller sandheden, når hun skriver.Ikke desto mindre finder hun hurtigt en yngre mand, Ebbe Munk, som hun får et barn med, fortæller Paul Hartvigson, mens han peger over på Tove Ditlevsens Skole, og i 1940' erne bliver Tove Ditlevsen en folkelig stjerne med romanerne " Man gjorde et barn fortræd" og " Barndommens gade". Selv den ulovlige læge abort-Lauritzen, som hjælper hende med at abortere hendes andet barn, har læst hendes bøger.Men i den akademiske kreds, som hun higer efter at blive en del af, bliver hun aldrig anerkendt. Hvilket plager hende frem til hendes død.Hendes følelsesliv er dog ikke en succes, og hun bliver skilt fra Ebbe Munk og giftmed lægen Carl T. Ryberg, som giver hende de stoffer, der sender hende lige lukt ud i et livslangt misbrug, fortæller Paul Hartvigson, mens han leder gruppen videre ad Saxogade, som er opkaldt efter krønikeskriveren fra middelalderen, Saxo. Han har ikke svært ved at holde gruppens opmærksomhed, for der er nok at tage fat på af digte, problemer og ægteskaber i Tove Ditlevsens liv.Ægteskabet med den fatale læge slutter kaotisk, og hun bliver akut indlagt på et psykiatrisk hospital, hvor hun prøver at komme sig efter sit voldsomme misbrug. Kort tid efter forelsker hun sig vildt i embedsmanden Victor Andreasen, og det bliver hendes længste og sidste ægteskab, siger Paul Hartvigson.Han går i front ned ad den pæne del af Istedgade, hvor fortovene er brede og caféerne mange. Man skal lidt længere op mod Københavns Hovedbanegård for, at gentrificeringen ikke har sat sine pæne spor. Her må fortovscaféerne vige for de mennesker, som står på fortovet og lever på gaden.På samme måde som Istedgade er Tove Ditlevsen en dobbelttydig person, som ønsker at opnå borgerlig lykke og være en almindelig familie, men som mest af alt finder lykken i at skrive og være fri. Derfor holder ingen af ægteskabsløfterne, og forholdet med Victor Andreasen går også i opløsning efter 20 år.Men Tove Ditlevsen overlever faktisk sine fire ægteskaber, genopfinder sig selv og udgiver flere romaner, som bliver taget godt imod. Indtil hun i 1976 er for brugt op af livet, misbruget og opmærksomheden.Og hun begår selvmord, slutter Paul Hartvigson.Gruppen står nu i tusmørket og kigger på Kristuskirken på Enghave Plads, hvor Tove Ditlevsen blev bisat, og hvor tusinde mennesker fra Vesterbro mødte op for at hylde deres nabolags digterdronning.Selvom Tove Ditlevsen til tider ønskede anerkendelsen fra de højere luft-lag, så var det hernede, hun blev født, og her blev hun begravet.Men man skal ikke være for ked af det, lyder det i hendes afskedsbrev." Der er mere grund til at sørge over mit liv end min død."roensholt@k.dk Der er to mænd i verden der bestandig krydser min vej, den ene er ham jeg elsker, den anden elsker mig TOVE DITLEVSEN.Fakta: Tove DitlevsenTove Ditlevsen blev født den 14. december 1917 og døde den 7. marts 1976. Hun hungrede livet igennem efter anerkendelse og en højere position i samfundet.Forfatteren debutterede med " Pigesind".I anledning af, at Tove Ditlevsen fylder 100 år i december, holder biblioteker landet over arrangementer om forfatteren.Byvandring. nu stod for denne byvandring om Tove Ditlevsen.
På Vesterbro i København blev Tove Ditlevsen født, berømt og begravet. Hun var folkets digter, men indimellem længtes hun bare efter en borgerlig tilværelse. Kristeligt Dagblad er taget med på en digt-og gåtur i Tove Ditlevsens fodspor.
Måske var du et af de børn, der i 1970' erne sad bagerst i bilen og skrålede med på sangene fra Vesterbro Ungdomsgårds klassikere, mens forældrenes cigaretrøg bølgede frem og tilbage uden tanke for de sarte børnelunger.Måske er du slet ikke bekendt med sangene og de geniale, nærværende og enkle omkvæd. Nå, men så skal du købe sangene til dine børn eller måske børnebørn! De er på dansk. De handler om børne-og ungdomsliv, om fællesskabets styrke og egoismens fælder.SAMME HOLDNINGERManden bag de ikoniske sanglinier til nogle af Vesterbro Ungdomsgårds største hits i 1970' erne, Bo Schiøler, har de samme holdninger til livet, som for 40 år siden, bedyrer han overfor Arbejderen, der har sat den nu 71-årige sangsmed stævne til en snak om kultur, holdninger, ungdom og den nye sangtriologi for " Den 3. Alder".For, efter at jobbet på Vesterbro Ungdomsgård sluttede i 2011, er han blot blevet ved med at levere sange. Han er nu oppe på mellem 700-800 sange gennem 45 år.I 2011 lavede han cd'en " Røde Øjne" med skuespilleren Ken Vedsegaard og året efter " En Rygende Pistol" med Mia Lyhne. Sidste år kom cd'en " Gårdsanger Optur - Sange fra den 3. alder".»Vi holder sammen i tykt og tyndt Een for alle og alle for een.Alene kan ingen udrette nok.Vi lever livet fra dag til dag.Kærlighed og kamp er en fælles sag« (fra sangen Een for alle - Kartoffelfolket, 1978) På cd'en fra sidste år, Gårdsanger Optur, er der både rock, blues, jazz og ballader, hvor Bo Schiøler beskriver livet i den 3. alder. Han er atter talerør for en generation - denne gang hans egen generation.- Men jeg er lige så rastløs, som altid.Søgende. Nogle tekster er faktisk mere »unge«, siger Bo Schiøler, og tilføjer, at han i dag »skærer mere skarpt ud«, end for 20 år siden.For Bo Schiøler gælder det stadig om de enkle behov og følelser; solidaritet, fællesskab, kærlighed og sammenhold. Det stik modsatte af egoisme, griskhed og selvoptagethed.- Ja, jeg har de samme holdninger til livet, som da jeg var 17 år gammel. Nu er jeg 71. Det er en omvendt George Orwell. Mine holdninger til retfærdighed, uret og hvem, der tager røven på hvem her i samfundet, er nøjagtig de samme, siger Bo Schiøler, og tilføjer, at " enten var jeg en knivskarp 17-årig, eller også har jeg overhovedet ikke udviklet mig siden dengang.- Gys!?".Bo Schiøler stiller en høj latter op, så kaffekopperne på Arbejderens redaktion nærmest klirrer. Men så går han straks over i stor alvor.TAVSE VENSTREFLØJSERE- Det er i virkeligheden stort set de samme ting her i 2017, vi bokser med, de samme problemer.Men hvor er venstrefløjen lige nu, rent kunstnerisk? Der må være en del rundt omkring, der er meget stille. Jeg ser og hører dem ikke rigtigt i debatten, lytter ikke til deres udgivelser.- Jeg hører ingen stolthed over at høre til en vis tankegang omkring solidaritet og retfærdighed og samarbejde og venlighed.Derimod sidder de lige nu og er pisserædde for at være umoderne og gammeldags, hippier, der ikke er fulgt med tiden, siger Bo Schiøler.Han er født i det berusende befrielsesår 1945, er musiker, digter, komponist og musiklærer.Fra 1966- 2011 var han drivkraften bag Vesterbro Ungdomsgård i København.Bo Schiøler har også forsøgt sig som dramatiker og instruktør hos Comedievognen og Bådteatret samt udgivet digtsamlingerne " Candyfloss blandt røvere" og " Lygtemandens blålys".Han er blevet hædret med blandt andet LO's kulturpris, Martin Andersen Nexøs Æreslegat og Jord-og Betonarbejdernes kulturlegat 2002 samt Gelsted-Kirk-Scherfig-Prisen.Han fornemmer, at der mere en nogensinde er brug for de gode dyder om sammenhold og solidaritet, som ifølge ham selv stortrivedes på Vesterbro Ungdomsgård.SAMMENHOLD I UNGDOMSGÅRDENBo Schiøler fortæller om, hvordan teksterne og sangene egentlig blev til i Vesterbro Ungdomsgård - der er en klub for børn og unge på Vesterbro i København.Børnene og de unge sad i timevis og snakkede med hinanden og de voksne i klubben om livet, dets problemer, dets sejre og nederlag, om kærligheden, om sorgen, om dumme forældre, om miljøet, der var truet, om skøre generaler, der ønskede ufred.- Hvis du vidste, hvor mange gange, vi har siddet og drukket te dag efter dag og snakket om hinandens liv, og hvad der gik godt og hvad, der gik ad helvede til, beretter musikeren.Han siger selv, at alle børnene og de unge " var på jagt efter identitet, selvværd, sammenhold og solidaritet".- Vi talte om livet og døden. Vi kiggede os bare omkring i samfundet, og prøvede at beskrive det med stor frihed, intet var helligt, der var intet, man ikke kunne eller måtte, fortæller Bo Schiøler, der satte ordene ned på papir og senere komponerede musik til." Så skulle det ske en dag, du kommer her forbi så giv et klap på pelsen, det kan selv baggårdskatte li'. Så jeg si'r hvæs, hvæs, riv, riv, riv at være baggårdskat, det er et hundeliv".(af Connie Skovart - fra Kattejammerrock 1976) Bo Schiøler føler, at livet på mange måder er blevet mere kompliceret for børn og unge.Men også for de voksne.- Der er så mange valg, man skal tage stilling til, siger han, og tilføjer, at hvis man pludselig troede, at man havde styr på et spørgsmål, viser der sig at være helt nye årsager og sammenhænge.- Mange ting er umulige at afdække for almindelige mennesker, som jeg selv, udbryder han.Selv har han for længst droppet alle krav om at være på en bestemt måde.- Børn og unge har det sværere, end for 30-40 år siden. Dengang var ting enten forkerte eller sande, mener han.FAKLEN SKAL VIDEREBo Schiøler synes ikke, at erfaringerne fra 1960' erne og 70' erne er " umoderne" eller ubrugelige.Han synes, at alt for mange fra den venstreorienterede kulturfront " har givet op".- Man kan godt savne de, der vil bære faklen videre fra dengang. Det er et andet samfund, vi lever i i dag. Ingen tvivl om det.- Men hvorfor sidder de folk i deres små parcelhuse og er passive, mens folk, der forsøger at bringe idealerne fra 1960' erne og 70' erne op til i dag er ildeset.- Der er faktisk en masse, vi kan bruge fra den tid, også på kultursiden - og i det musikalske.Bo Schiøler slår pegefingeren i bordpladen med et dask.I 2011 lavede han cd'en " Røde Øjne" med skuespilleren Ken Vedsegaard og året efter " En Rygende Pistol" med Mia Lyhne.Sidste år kom cd'en " Gårdsanger Optur - Sange fra den 3. alder".- Hvorfor skal retfærdighed i vore dage være noget, man skal have råd eller overskud til? spørger musikeren." Denne lille klode kan ikke leve længe så længe alting kun styres af grådighed og penge der er så mange våbenså stor fattigdom og nød og børn som vokser op til angst og tidlig død Så gi' mig en bid af en lykkelig tid hvor alting var godt og trygt og jeg gi'r dig en verden tilbage som ikke er kold og forrykt" (fra sangen " Ulven kommer" 2016) - Ved du hvad? Jeg ligger overhovedet ikke under for pres og normer om at være moderne, smart eller have 1000 elektroniske ting ind over musikken. Jeg gider ikke høre på al lefleriet for, at kunstnere skal opgive " det gammeldags" og tage afstand fra den akustiske lejrbåls-guitar, siger Bo Schiøler og smiler.Men hvis kultur er et spejl af tidsånden, så har nutidens kunstnere vel ret i, at det lige for tiden ikke handler om solidaritet og fællesskab?.FRIHEDSKÆMPERE- Nej, ikke nødvendigvis. Kunstnere er de største frihedskæmpere, der er i et samfund.Fra gammel tid har det altid været trubadurens opgave at tale sandhed. Man måtte ikke være smart. Man skulle viderebringe rigets tilstand.Det har længe været på mode, at venstrefløjens kunstnere hopper i kattebakken og bekender sine synder fra 1970' erne. Hvorfor vil du ikke hoppe med? - Nej, jeg gider over-hele-hovedet ikke.Når jeg kigger tilbage på mit katalog, er der mange sange, jeg synes holder 100 procent her i 2017. Men jeg bliver da lidt ked af, at det vi syntes var fedt ikke er fortsat, og at de ting, vi gerne ville have til at bevæge sig, slet ikke er kommet ud af stedet, siger Bo Schiøler." Lad børn gi' gode råd til præsidenter og tale generaler til fornuft vi ved at alverdens folk forventer at ha' adgang til jord og vand og luft" (Fra sangen " Stop krigen" -Kunst 2003) Han indrømmer, at man i 1960' erne og 1970' erne troede på, at man kunne ændre livet, samfundet og politikken med musik og andre kunstneriske indspark, men at virkeligheden nok er noget anderledes.- Men når jeg på den anden side genhører nogle af de der gamle sange, så tænker jeg; Satans osse. De er lige så aktuelle, som da de blev skrevet i 1976 eller andre år, siger han.EMBALLAGEMUSIKBo Schiøler synes, meget kultur og musik er " halvhult" i dag.»Hvad kan mænd og drenge som piger ikke kan andet end at tisse med en tissemand? Det var som bare pokker vi går med røde sokker« (Fra sangen »Vi går med røde sokker" - Kattejammer Rock 1976) - Jeg opfatter meget musik som emballagesvindel.Jeg er nødt til at være lidt grov. Det hele drejer sig om indpakning.Der er måske lidt for meget " I love You, today and forever". Hvorfor ikke beskrive kærlighed på en realistisk måde, spørger Bo Schiøler.Men sange der handler om noget reelt, rører ham dybt.- Sange om dig og mig, hvad der sker i livet, så sker der indimellem det, at det ændrer liv. Man bliver lidt højere, større som menneske, og man ser tilværelsen på en anden måde, bliver ramt af noget følelsesmæssigt, af de grundlæggende følelser om retfærdighed, uret, fællesskab og om de, der forsøger at tage røven på os.Mine holdninger til retfærdighed, uret og hvem, der tager røven på hvem her i samfundet, er nøjagtig de samme som i 1970' erne.Bo Schiøler hvorfor skal retfærdighed i vore dage være noget, man skal have råd eller overskud til? spørger musikeren. »Vi går med røde sokker«. »At være baggårdskat er et hundeliv«. »Jeg har min tro på kærlighed«, »Alene kan ingen udrette nok«, og »Een for alle, og alle for een«.for Bo Schiøler gælder det stadig om de enkle behov og følelser: Solidaritet, fællesskab, kærlighed og sammenhold. Man kan godt savne de, der vil bære faklen videre fra dengang. det er et andet samfund, vi lever i i dag.RØD BOG: BO SCHIØLERBo Schiøler - autodidakt digter, komponist, dramatiker m. m.) Født 29.10. 1945 i København.Dramatiker og instruktør hos blandt andet Comedievognen, Fair Play, Turnus, Banden, Artibus, Masken, Vester 60 og Bådteatret.1966- 2011 ansat på Vesterbro Ungdomsgård.Fra 2011 - " Sange fra den 3. Alder" &amp; foredrag.Har medvirket i en lang række radio-og tv-programmer og står bag mere end 180 teaterstykker og 700 sange.LO's Kulturpris, " Årets Vesterbroer" og tildelt Martin Andersen Nexøs Æreslegat og Jord-og Betonarbejdernes kulturlegat 2002.Modtog i 2008 Scherfig-Kirk-Gelsted Prisen.Udgav i 2016 cd'en Gårdsanger Optur.www.boschioler.dk.
INTERVIEW Bagmanden bag Vesterbro Ungdomsgård - Jeg hører ingen stolthed blandt kulturfolk over at tilhøre en vis tankegang om solidaritet og fællesskab, siger Bo Schiøler, der var manden bag sangene fra Vesterbro Ungdomsgård.
Den smager sgu okay,« forklarer Brian Ingberg om den flaske vodka, han tirsdag fik stjålet fra sin vodkasamling under Café 33 på Vesterbro i København.En samling, der ifølge Brian Ingberg er verdens største.Man kunne måske forvente en mere udtalt begejstring fra vodkaentusiasten, idet der angiveligt er tale om verdens dyreste vodka - en flaske til en værdi af otte millioner danske kroner, der pludseligt forsvandt fra sin plads mellem en flaske Belvedere og en mindre kendt flaske Ciroc i mængden af 1.200 flasker vodka.To ukendte gerningsmænd skaffede sig adgang til kælderen, hvor de iført maskering lynhurtigt fandt frem til flasken med det pompøse navn Russo Baltique og det ligeså pompøse udseende, der prydes af tre kilo guld og tre kilo sølv foruden et unikt læderbånd med den første Monte Carlo-bil fra 1912.»Pas på hovedet. Det er klogest at bakke ned,« lyder det fra en af gæsterne i baren, da Berlingske i selskab med Brian Ingberg finder vej ned til et sandt vodkaimperium. Et syn af utallige flasker møder os, hvilket står i skarp kontrast til stueetagens traditionelle barstemning med jukeboks og røg i lokalet.Brian Ingberg viser stolt kælderen frem, inden han fortæller om det tyveri, han mener er et stykke bestillingsarbejde, idet tyvene tilsyneladende vidste, hvad de gik efter - de rørte ikke en eneste af de øvrige flasker.»Det har højst sandsynligt været en med en nøgle, for de har kørt gitterporten op. Det er formentlig en tidligere ansat eller en ansat, der har mistet sin nøgle, lånt den ud eller har taget en kopi. Det er nok det mest irriterende ved det,« siger Brian Ingberg.Heldigvis tog tyvene kun den ene flaske.Uheldigvis var det så »verdens dyreste til otte millioner kroner,« som han forklarer.Netop den høje pris afføder en vis nysgerrighed.For hvordan har en cafeejer på Vesterbro fået fingre i en så tilsyneladende dyrebar væske? Det er der ifølge Brian Ingberg en forklaring på - flasken var til låns. Ejeren er den russiske rigmand og ejer af bilproducenten Dartz, Leonard Yankelovich.»Han kontaktede mig med et ønske om, at flasken skulle stå hos mig. Jeg sagde, at jeg ikke havde otte millioner kroner, men pludselig dukkede nogle mænd op, stillede flasken og gik igen. Jeg ringede til ham og spurgte, hvad han havde tænkt sig, hvortil han svarede, at det var det eneste rigtige at stille den hos mig,« siger Brian Ingberg.Hvorfra kender Leonard Yankelovich dig? »Vi er så få nørder, der samler på vodka, så det er ad den vej, han har hørt om mig«. I og med vodkasamlingen ikke er forsikret, kan Brian Ingberg nu kun håbe, at han selv eller politiet finder frem til gerningsmændene.Og ovre i Rusland sidder Leonard Yankelovich nu og mangler sin flaske Russo Baltique.»Det er en lortesituation, men det må vi tage hen ad vejen. Det har jeg ikke snakket med ham om endnu.« Nu skylder du vel otte millioner kroner væk? »Det tror jeg sgu ikke. Han er en super fed fyr på alle punkter. Han reagerede meget roligt og mente nok, at den skulle dukke op igen,« siger Brian Ingberg.Gentagne gange bliver Brian Ingberg afbrudt af telefonen. Mange er interesserede i historien, der på flere måder er spektakulær. Ikke mindst fordi flasken har været med i TV-serien »House of Cards«, som Brian Ingberg fortæller Berlingske, inden vi finder vej op fra kælderen og ud af baren på Dybbølsgade 33.Berlingske har kontaktet bilproducenten Dartz, der står bag den dyre vodka. Her bekræfter man, at flasken, der kun kan erhverves ved samtidig køb af en otte millioner kroner dyr skudsikker SUV, tilhører Leonard Yankelovich og hans virksomhed.»Fordi Leonard Yankelovich lukkede sit eget vodkamuseum for offentligheden, aftalte han med Brian, at flasken skulle udstilles hos ham.Det er »museumsudveksling«, hvilket er helt almindeligt,« forklarer Dartz presseansvarlige.Brian Ingberg har anmeldt tyveriet til Københavns Politi, der ifølge TV 2 Lorry bekræfter at have modtaget anmeldelsen.kasl@berlingske.dk 
I nattens mulm og mørke er en yderst eftertragtet flaske vodka forsvundet fra sin vante plads på en hylde under Café 33 på Vesterbro i København. Flasken, der var juvelen i »verdens største vodkasamling«, er udlånt til cafeens ejer af en russisk rigmand.
Den 38-årige Lisa går hvileløst frem og tilbage foran stofindtagelsesrummet Skyen på Vesterbro og tigger småmønter en råkold formiddag. Hun er iklædt pæn, sort hættefrakke, bærer nydelige lilla briller, men negle og hænder er kulsorte af snavs, og de store blå øjne virker udslukte." Jeg er syg og træt. Men stofindtagelsesrummet her er godt. Jeg kan tage mine stoffer i tryghed. Der er færre af den slags rum i Sverige, hvor jeg kommer fra," siger Lisa.Bag to tunge døre i Istedgade på Vesterbro ligger et af Danmarks første fixerum, der drives af den selvejende institution Mændenes Hjem.Rummet på omkring 50 kvadratmeter minder mest af alt om en hospitalsstue, hvor brugerne sidder ved smalle gule borde bag en glasafskærmning og indtager deres stoffer. Der er ni pladser i stofindtagelsesrummet, og otte pladser i det såkaldte rygerum.8 ud af 10 brugere er afhængige af kokain, mens en femtedel tager heroin.Målgruppen for Danmarks i øjeblikket fem stofindtagelsesrum er de omkring 13.000 hårdest belastede stofmisbrugere, der især misbruger kokain. Til gengæld appellerer tilbuddet i Istedgade ikke til de kokainbrugere, der har deres gang i festmiljøet i Kødbyen et par hundrede meter fra Mændenes Hjem.Hver dag kommer 200-300 mennesker i Skyen for at indtage stoffer, og 7000 personer er registreret anonymt som brugere. Inden de bruger rummet, underskriver de en aftale. Den indebærer en accept af, at de selv er ansvarlige for eventuelle skadevirkninger i forbindelse med stofindtagelsen, at de ikke må sælge stoffer, og at de ikke må optræde voldeligt. I de fem et halvt år, Skyen har eksisteret, er der foretaget 700 behandlinger mod overdosis.Ved en computer midt i fixerummet sidder en sygeplejerske.Skærmen foran hende viser, hvornår den enkelte bruger er kommet. Brugerne kan benytte stofindtagelsesrummet i 45 minutter og det særlige rum, hvor der ryges stoffer, i 35 minutter. Gennemsnitsalderen for brugerne af Skyen er 39 år, og fire femtedele af brugerne er mænd. Halvdelen har anden etnisk baggrund en dansk.Den gruppe tæller blandt andet anden-og tredjegenrationsindvandrere fra lande som Tyrkiet, Iran og Afghanistan.En anden gruppe er udsatte svenskere, der altid har været en del af gademiljøet i København. Derudover kommer der også østeuropæere.Efter stofindtagelsen går flere ind i Mændenes Hjems værested på hjørnet af Lille Istedgade. Et par opstemte mænd siddet ved langbordene, og i et hjørne af rummet er den stoftrængende Mike ved at tømme en skraldespand i et forsøg på at finde kokain. Han nulrer fingrene rundt i skraldespandens toiletpapir, mens en af de ansatte med myndig stemme får ham væk.Stofindtagelsesrum blev gjort lovlige i 2012 efter flere års politisk debat, og stofindtagelsesrummet Skyen åbnede samme år. Sundhedsministeriets seneste evaluering fra 2015 viste, at stofindtagelsesrummene er med til at redde liv og får stofindtaget væk fra gaden.Afdelingsleder Rasmus Koberg Christiansen har arbejdet på Mændenes Hjem i 15 år, og han mener, at fixerummene har betydet en revolution i den danske narkotikapolitik." I dag kan vi invitere stofmisbruget indenfor, og vi kan behandle dem, hvis de tager en overdosis. Det er en forbedring, som er uden for enhver skala. Men stofindtagelsesrummene er ikke en tryllestav.Der er stadig masser af problemer i tilbuddene til stofmisbrugere. Det er vores opgave at opbygge relationer til vores brugere. Hvis brugere bliver trætte af deres misbrug og gerne vil i behandling, så er det ofte os, de kommer til.På den måde kan vi være første fase som en indgang til hjælpesystemet," siger Rasmus Koberg Christiansen.Mændenes Hjem har ingen tal for hvor mange, der henvises til behandling. Men det sker relativt sjældent, da tilbuddet primært hjælper de hårdest belastede misbrugere.Rasmus Koberg Christiansen understreger, at brugerne på Mændenes Hjem skal kunne komme uden dårlig samvittighed, og uden at de ansatte prøver at sætte dem i forbindelse med behandlingssystemet." For personalet kan det være rigtig svært ikke at have ambitioner på brugernes vegne. Men vores erfaring er, at hvis en afvænning skal lykkes, så skal ambitionen komme fra den stofafhængige selv," siger Rasmus Koberg Christiansen.Han forklarer, at der de seneste år er sket en ændring i den sociale indsats over for stofmisbrugere. Hvor målet tidligere var, at stofmisbrugerne skulle blive stoffri, finde et arbejde og bidrage til samfundet, er der efterhånden en voksende erkendelse af, at en del af de hårdest belastede stofmisbrugere ikke altid magter at blive stoffri." Vi må overveje, hvad vi tilbyder den gruppe. Er det en vandpyt mellem to biler i Abel Cathrinesgade, eller er det et stofindtagelsesrum? Jeg har talt med rigtig mange stofmisbrugere i min tid her, og årsagen til deres situation er næsten altid de helt klassiske: Elendige sociale forhold, psykisk sygdom, vold i hjemmet, incest, børnehjem og så videre," siger Rasmus Koberg Christiansen.Selvom stofindtagelsesrummene de seneste fem år har været en del af indsatsen for at hjælpe stofmisbrugere, er Dansk Folkeparti et af de partier, der stadig er skeptisk over for ordningen." Vi hjælper ikke misbrugere med at komme ud af deres afhængighed ved at lave et stofindtagelsesrum. Der mangler døgnpladser og en masse sociale tiltag, der kunne hjælpe stofmisbrugerne.Man kan i princippet slå en person ned for at skaffe penge til stoffer og så helt lovligt gå hen og indtage stoffet på et stofindtagelsesrum.Det er forkert, og det er nemt for nogle politikere at sige, at nu gør vi noget for stofmisbrugerne. Vi så hellere, at man sikrede den hjælp, der var nødvendig, for at misbrugerne kunne komme ud af miljøet," siger Liselott Blixt.Hun mener, at de stofmisbrugere, der ikke kan komme ud af misbruget, i stedet bør tilbydes lægeordineret heroin." På den måde kan vi afværge, at misbrugere begår kriminalitet for at skaffe penge til stoffer," mener Liselott Blixt.Et par hundrede meter fra Skyen har den 29-årige Muhammed Hussein en lille kiosk, hvor han sælger cigaretter til mange af fixerummets brugere. Han er ikke i tvivl om, at stofindtagelsesrummet er et fremskridt." Stofmisbrugerne har altid været en del af Vesterbro, og det er godt, at de kan tage deres stoffer indendøre," mener kioskejeren. Af hensyn til Lisa og Mike er deres navne opdigtede.soendergaard@k.dk Fakta: Serie: På stofferTusinder af danskere har et behandlingskrævende misbrug. Hvilke konsekvenser har misbruget for den enkelte, de pårørende og samfundet, og hvordan hjælper man bedst? I en serie belyser Kristeligt Dagblad konsekvenserne af stofmisbrug i Danmark.
Vi må erkende, at der er en gruppe, som ikke magter at blive stoffri, og det er langt bedre, at de kan indtage stofferne under ordnede forhold og ikke i en vandpyt mellem to biler, siger afdelingsleder Rasmus Koberg Christiansen fra stofindtagelsesrummet Skyen på Vesterbro.
Sigurd Mortensen på 29 år og Rikke Overbye på 28 har været kærester i knap tre år, siden de mødtes på Paul Bergsøe Kollegiet i Søllerød i Nordsjælland, hvor de begge er opvokset. Efter studietiden valgte parret imidlertid at investere i en andelslejlighed på første sal i en ejendom på Vesterbro i København.Men parrets store boligdrøm har udviklet sig til et mareridt. For efter at Rikke og Sigurd er flyttet ind, har de opdaget, at værtshuset Fingerbøllet ligger lige under deres lejlighed og har åbent fra kl. 14 til kl. 01 alle dage undtagen søndag, hvor det lukker kl. 22.»Det er simpelthen forfærdeligt. Der er et leben uden lige, særligt i weekenderne, når man bare vil slappe af. Og det slår aldrig fejl, at bedst som man forsøger at få en smule søvn, er det tid til at fællessynge »Himmelhunden«. Så græder man bare, indtil man falder i en form for komatøs søvn af udmattelse,« fortæller Rikke Overbye, og Sigurd supplerer: »Med tiden har jeg fået en form for Kim Larsen-tinnitus, hvor jeg selv på arbejdet, eller når jeg går rundt nede i Netto, kan høre »Langebro« eller »Midt om natten« for mit indre øre og ubevidst begynder at nynne med, selv om jeg slet ikke kan lide dansk rock.« Parret er dybt chokeret over, at kommunen tillader værtshuse i tætbeboede områder.»Det er jo fuldstændig vanvittigt, at man indretter et værtshus i en beboelsesejendom, hvor folk skal sove og slappe af. Særligt når Kødbyen ligger et par hundrede meter herfra, hvor folk kan drikke al den øl, de har lyst til,« siger Sigurd, inden Rikke slår fast, at nogen må gøre noget.Parret erkender, at de godt kunne have opdaget, at Fingerbøllet, som har ligget på adressen siden 1935, lå i stueetagen, inden de købte lejligheden, men de mener ikke, det er rimeligt at forvente.»Naturligvis kan man sige, at vi kunne have været mere opmærksomme på, at der lå et værtshus under vores lejlighed, og vi havde da også bemærket Tuborgskiltene udenfor. Men helt ærligt troede vi blot, det var en form for ironisk kulisse for en iværksættervirksomhed, der lavede apps, eller måske et lokalhistorisk museum,« siger Rikke Overbye.
Et yngre par er stærkt frustreret over, at der ligger et 80 år gammelt værtshus lige under deres nye andelslejlighed på Vesterbro. Nu kræver de, at nogen gør noget.
Julemarkedet i Saxogade mikser det ressourcestærke med det mindre ressourcestærke Vesterbro. Gaden bliver fyldt med boder med både design og juleting. Saxogade er en social handelsgade, og derfor byder boderne på både miljørigtige og bæredygtige designs. Der vil også være boder med hjemmelavede ting - for eksempel papirklip lavet af personer fra værestedet Gang i Gaden. Saxogade binder det nye og det gamle Vesterbro sammen i en lille julestue, hvor ældre fra Vesterbro fortæller historier om julen på Vesterbro i gamle dage. Cafe Sonja serverer øko-kakao og hjemmelavede flæskestegssandwich.Mangfoldig jul i Saxogade Saxogade, Vesterbro Lørdag 12-16.
Julemarked.
DR P1 SØNDAG 09.54 Gudstjeneste Kristkirken på Vesterbro. Det er 5.søndag i trinitatis, prædikant er Mette Gramstrup, organist er Kai Ole Bøggild, som præludium spiller " Liebster Jesu, wir sind hier" af J. S. Bach og som postludium " Wer nun den lieben Gott lässt walten" også af Bach. Korsangen efter prædikenen er " Herre gør mit liv bøn" af Morten Hansen med tekst af Johannes Johansen.

Når byggefirmaet Høgh &amp; Rousing opfører en ny ejendom i Aarhus, er det efterhånden blevet en vane, at projekterne vækker så meget opsigt, at udmærkelser og anerkendelser følger efter. Ejendommen på hjørnet af Nørregade og Grønnegade blev præmieret af Aarhus Kommune i 2016, og en ejendom i Valdemarsgade er i år nomineret til samme pris. Derfor har selskabet også store forventninger til den ejendom, man netop har opført på hjørnet af Vesterbro Torv og Vesterport. På hjørnet, hvor et postkontor fra midten af 1980'erne tidligere lå, findes der i dag en ejendom med 30 lejligheder. Det har taget et år og et par dage at opføre huset, der ikke mindst på grund af facaden skiller sig ud i bybilledet. Håndlavet teglskaller, der holdes på plads af 40.000 skruer, er en løsning, der ikke findes andre steder i Aarhus. Det skiller sig ud i dagtimerne, og når mørket falder på.Et løft til Vesterbro TorvEn kreativ lyssætning på huset vil være med til at give nyt liv til det ellers lidt forsømte Vesterbro Torv. Det var også stadsarkitekt Stephen Willacys ønske til bygherren, at man gav den gas med udtrykket. »Man ville gerne, at ejendommen kunne være med til at løfte Vesterbro Torv,« forklarer Kim Richter, tekniskdirektør ved byggefirmaet. Den opgave fik det lokale arkitektfirma Loop, og ellers er det Tækker, der har slået stregerne til bygningen, der i øvrigt buer 1,2 meter i facaden. Teglstenene skal ikke vedligeholdes og underfacaden af stål ruster med tiden - som det er planen. Døre, vinduer og altaner af aluminium er anodiseret så specielt, at farven er i guld-skalaen, hvilket sparer en overfladebehandling og dermed vedligeholdelse. »Vi har hele vejen igennem arbejdet med naturlige materialer,« fortæller Kim Richter. Mod gårdsiden fører trapper og svalegange de kommende beboere til deres lejlighed, og fortsætter de hele vejen op, ender de på en taghave, hvor ventilationssystemer og andre tekniske installationer er pakket ind i træ, der fungerer som siddeog opholdsmøbler. Der kan lejerne så sidde i forbavsende ro og nyde udsigten til havnens kraner, Aros' regnbue, toppen af Mols samt domkirken og endda til andre højdesøgende aarhusianere på Sallings nyåbnede Rooftop.morten.nystrup@jp.dk Ejendommen skulle være med til at løfte Vesterbro Torv.Kim Richter,
En ny ejendom med en usædvanlig facade afløser posthuset på Vesterbro Torv.
Som et af tilbuddene i festugen er Vesterbro Torv, som til daglig er en hektisk trafikjungle, ved at blive omdannet til en grøn oase. Tegnestuen SLA har skabt et festugeprojekt, der har fokus på natur og sociale fællesskaber, og som forvandler torvet til en oase med grøn bevoksning og brusende vand. Projektet består af et stort stillads formet som en trappe, der ender i et grønt byrum med træer på toppen, hvorfra der flyder vand, hvis beroligende lyd står i kontrast til trafikstøjen. Siddemøbler inviterer til ophold, og her er både plads til at puste ud for sig selv og mødes med venner til en hyggelig stund. 

Vesterbro har fået et nyt spillested, som fremover vil byde på masser af koncerter. Det bliver lokalerne på adressen Halmtorvet 9, der tidligere husede PH Cafeen. Bag Halmtorvet 9 står de fire herrer som til sammen har mange års erfaring fra det københavnske kulturliv - bl. a. fra Halvandet og Absurt Cocktail Club.Planen er, at det nye spillested skal stå for op til 180 arrangementer om året, og der vil både være koncerter, DJ-set og stand-up på programmet.Åbningen fejres med gratis koncerter.Fredag fyrer R oyal Feet Factory op for diskofesten, og lørdag er der hård rock leveret af Blended Brew.Koncerterne begynder kl. 21. Der er gratis adgang.Halmtorvet 9 åbningskoncerter Halmtorvet 9, København V.
Musik.
København. Med stemmerne 28-24 i Københavns Kommunes Borgerrepræsentation er det besluttet, at Slagtergårdene langs Enghavevej skal rives ned til fordel for en boligblok, som et flertal i Borgerrepræsentationen gerne vil bygge. Lokalplanen har været genstand for debat, eftersom både Københavns Bymuseum og Landsforeningen for Bygge-og Landskabskultur har vurderet, at Slagtergårdene er meget bevaringsværdige, ligesom Slotsog Kulturstyrelsen har vurderet, at selve byggeområdet omkring Slagtergårdene har historisk karakter og bør bevares. I går blev der forud for afstemningen afleveret cirka 9.000 underskrifter imod byggeriet til overborgmester Frank Jensen, og i opløbet til beslutningen er der afleveret 299 høringssvar fra borgere, der har bemærkninger til lokalplanen.»Det er kulminationen på et meget langt forløb, og jeg tror, der kommer et rigtig spændende miljø på Vesterbro.Jeg synes ikke, der har ikke været nok opmærksomhed på, hvad der kommer til at ske i området«, siger Jakob Hougaard (S), der er en af støtterne af bebyggelsen ved Enghavevej.»Jeg synes, at det er et godt resultat.Man har skabt nogle byhuse, der ser rigtig godt ud, og så har man bevaret nogle enkelte spor. For eksempel en af skorstenene. Hvis man ville bevare de her slagtergårde, ville man de facto skulle overtage dem, og den omkostning var for høj, i forhold til hvad man ville bevare, synes jeg. Det er et trecifret millionbeløb, det kunne løbe op i, og det er bedre givet ud på sociale botilbud end på kreative kunstnertyper, som der allerede er mange af på Vesterbro«. Allan Mylius Thomsen (EL) stemte imod lokalplanen og påpeger, at der er andre historiske perspektiver ved Slagtergårdene end det forhold, at de er den sidste rest af det oprindelige Vesterbro fra 1800-tallet. »Som jeg tillod mig at sige, var det jo en mærkelig og ironisk situation, at det netop er på stenbroens rose - Tove Ditlevsens - 100-års fødselsdag, at man træffer beslutningen om, at der skal bygges i hendes barndommens gade«, siger medlem af teknik-og miljøudvalget for Allan Mylius Thomsen (EL).Han mener ikke, man har lyttet nok til de protester, der har været forud for beslutningen, og han mener heller ikke, der har været gjort nok for at undersøge alternative byggeområder.»Der har jo været flere gode forslag fremme om, hvordan man kunne have udnyttet andre områder, så vi kunne bevare noget, der kunne minde folk om, hvordan København engang så ud, og jeg synes ikke, der er gjort nok for at se, om karreen kunne have været bebygget anderledes«, siger han.christian.lindtoft@pol.dk 

Line Pries-Reinhold er godt og grundigt træt af Københavns Kommune.Natten til fredag fik hun nemlig en parkeringsafgiftfor at have parkeret ulovligt på Ejderstedgade på Vesterbro i København, tæt på sin og familiens lejlighed.Bøden var på 510 kroner, og den blev noteret sent natten til fredag.Helt præcist klokken 4.47, altså mens bassen fra den nærliggende Distortion-festival stadig dunkede løs i de københavnske gader.»Jeg parkerede med bilen delvist oppe på en cykelsti, fordi der ingen parkeringspladser var på grund af Distortion. Og det ved kommunen.Ellers ville de ikke sende parkeringsvagter ud midt om natten, og det provokerer mig, at de bevidst forsøger at ramme de beboere, der mærker konsekvenserne af det parkeringskaos, Distortion medfører,« siger Line Pries-Reinhold, der så flere biler med bøder i forruden i området.Ingen pladser overhovedet Den ulovlige parkering skyldtes Line Pries-Reinholds bopæl på Dannevirkegade ved Enghaveparken i København. Som nabo til det afspærrede område, hvor festivalen fandt sted fra torsdag til fredag, var der ingen parkeringspladser.»Vi kørte rundt i hele området, og der var ingen parkeringspladser overhovedet,« siger Line Pries-Reinhold.Manglen på parkeringspladser skyldtes blandt andet, at Københavns Politi havde opfordret beboerne i de afspærrede Distortion-områder til at fjerne deres biler, hvis de ville undgå hærværk. Det lagde naturligt nok pres på parkeringspladserne i de områder, der ligger tæt på selve Distortion-området.Og helt uden mulighed for at parkere andetsteds valgte Line Pries-Reinhold at parkere ulovligt, men uden at det var til gene for nogen.»Københavns Kommune havde ellers givet os beboere mulighed for at parkere i Valby eller Sydhavnen, men det dur ikke i min hverdag. Det ligger for langt væk,« siger hun.Penge i kommunekassenHun mener også, at kommunen må vise noget konduite i stedet for at bruge situationen til at få flere penge i kommunekassen.»Min parkering generede ikke nogen, men den var nødvendig på grund af Distortion. Københavns Kommune tillader og bidrager til Distortion og er dermed årsag til, at parkeringspladserne forsvinder, mens festivalen finder sted. Derfor krænker det min retsbevidsthed, at de efterfølgende sender parkeringsvagter ud om natten for at kradse penge ind,« siger hun.Hun tog efterfølgende kontakt til Center for Parkering i Københavns Kommune. Her blev hun mødt af en medarbejder, som intet kunne gøre ved bøden, men som sagde, at han sagtens kunne forstå hendes frustration.»Han gav mig ret i, at man godt kunne forestille sig, at der blev kalkuleret med, at folk ikke magter at klage. Og så tilføjede han, at det, der vil virke bedst, ville være at gå til medierne,« siger hun.kaak@bt.dk sris@bt.dk '' Det er næppe tilfældigt, at de går rundt midt om natten på Vesterbro, når der er Distortion. Det kan kun være fordi, de ved, at de kan hente en masse penge i afgifter Line Pries-Reinhold, bødeoffer.
P-STORTION Center for Parkering i København brugte parkeringskaos til at udskrive nattebøder til de i forvejen Distortion-ramte beboere i området.
Siden Lennart Lajboschitz solgte aktiemajoriteten i Flying Tiger Copenhagen til kapitalfonden EQT, har stifteren bevæget sig længere og længere væk fra den store kæde. 
Profil Lennart Lajboschitz Stifter af Tiger-kæden. 
Saxogade på Vesterbro har gennemgået en stor forvandling. De seneste år er en lang række butikker skudt op. Butikkerne har alle et socialt og bæredygtigt fokus. Ved denne fest fejrer gaden sig selv. Det sker med en masse forskellige aktiviteter. Bl. a. et minifolkemøde hvor det nye København diskuteres. Hvordan skal vi leve sammen, og hvordan skaber vi bedre rammer for livet i byen? Gadefesten byder også på koncerter, boder og barer. Der vil være loppemarked, danseshows, fotoudstilling og meget andet for folk i alle aldre. Der kan købes mad og drikke i gaden. Det er gratis at deltage.Saxogadefesten Saxogade, 1650 København V Lørdag 12-22.
Byfest.
Nogle træer hist og pist er der i forvejen på Vesterbro Torv i Aarhus, men byudviklingsfirmaet SLA og Aarhus Festuge har store planer for torvet under årets festuge.I den sidste uge af august bliver det midterste af Vesterbro Torv nemlig omdannet til en grøn oase, der skal gøre op med »det hektiske og larmende torv«, lyder det fra Aarhus Festuge.På toppen af en trappe, der bliver bygget, vil der være træer, og der vil falde et vandfald. Der skal larmende støj fra trafikken på torvet få modspil af rislende vand, og de grå brosten og asfalten skal stå i kontrast til det grønne liv, der nu kommer til torvet.Derudover vil der være siddemøbler, som forhåbentligt indbyder borgerne til at slå sig ned i det grønne område, der af skaberne bliver kaldt »Vesterbrofaldet«. LETSKYET BYGER OVERSKYET »Vesterbrofaldet er mere end bare den fysiske forstyrrelse af rummet. Det er også et sanseligt rum, hvor lyden af vand, lyset i dråberne og prikken af det forstøvede vand vil pirre sanserne hos forbipasserende eller folk, der slår sig ned på den nye plads,« siger Rikke Øxner, direktør for Aarhus Festuge.Over en treårig periode skal Aarhus Festuge og SLA samarbejde om at skabe lignende projekter i byrummet under festugen. Hvert år vil projekterne bidrage til en debat om, hvilke tiltag der skal give en fortsat kvalitet i Aarhus by, når byen konstant er under udvikling.katy.wang@jp.dk Fakta: Kniv fundet i visitationszonenAnholdelse: Inden for det første døgn med visitationszone har politiet fundet en ulovlig kniv på en mand i Aarhus V.Den 21-årig mand er nu blevet anholdt og sigtet for ulovlig våbenbesiddelse, da han blev visiteret på Bispehavevej. Her havde politiet fundet en ulovlig kniv i bukselommen på den anholdte.Visitationszonen er blevet indført efter flere ugers uroligheder i det vestlige Aarhus.Zonen dækker Brabrand, Grimhøj, Skjoldhøj og det resterende Aarhus V helt til Hasle og grænsen til Åbyhøj.Området er visitationszone frem til den 24. juli. wang.
Der kommer vandfald i festugen.
Mens Enghave Plads er ved at gøre sig klar til at ryste metrobyggeristøvet af, rykker en ny spiller ind i den gamle Nordea-bank på hjørnet i nummer 4. Nemlig en filial af Nørrebro-succesen Sliders.Der gik ikke mange uger, fra den første Sliders åbnede i et stort hjørnelokale ved Dronning Louises Bro for tre år siden, til kunderne begyndte at spørge efter en aflægger.For der var altid kø, kø, kø for at få fingrene i de små, ekstravagante miniburgere med navne som Triple Truffle Cheese (med flammegrillet bøf, tre slags ost samt svampe-og trøffelmayo) og Big Poppa (med braisseret svin i fløde, rysteribs, peberrod og raddichio), som skylles ned med guldøl i kander, ' kegtails' (færdigblandede cocktails) og milkshakes.Holdet bag Sliders er stadig de samme, nemlig bassisten i Lukas Grahams band, Magnús Larsson, kokken Ludvig Abildtrup og medejerne Christian Boysen og Stefan Forrest, der i øvrigt er producer og medlem af bandet Future Animals.Og de føler, at der er styr på tingene.Modsat op til åbningen for tre år siden.»Første gang vi åbnede Sliders på Nørrebro, der gik alting galt. Seriøst. Alt. Jeg spillede med Lukas i Aarhus aftenen inden åbning og flækkede midtover lige inden af stress. Denne gang har vi fået lov til at lave alt det, som vi ikke nåede inden åbningen på Nørrebro. Vesterbro bliver realiseringen af den drøm, som vi egentlig lagde ud med«, fortæller Magnus Larsson i en pressemeddelelse.For at forvandle den gamle Nordea med bankboks i kælderen til en restaurant har de fire indehavere allieret sig med tv-og radiovært Esben Bjerre, der har en stor interesse for klassisk design og indretning.Og med hans assistance lover de, at banken nu er forvandlet til et funky spisested, der også vil gøre sig som slyngelstue.Håbet er, at den gamle bank i nye klæder vil blive opfattet som en naturlig fætter til Enghave Plads' unikke, små steder såsom Enghave Kaffe og Beat Tjek det ud ved selvsyn, når den ny Sliders åbner i dag, fredag 1. december kl.12.Det sker med stor åbningsfest, hvor de fremmødte gæster i dagens anledning får gratis guldøl og guldstøv på deres pomfritter.birgitte.kjaer@pol.dk 
Der er gratis guldøl og guldstøv på fritterne, når Sliders i dag inviterer til åbningsfest i sin nye filial på Enghave Plads.
Som han står dér, på toppen af en otte meter høj søjle, med bøjet hoved og løftet næve, minder han ikke så lidt om det ikoniske øjeblik ved De Olympiske Lege 1968 i Mexico City, da de amerikanske sprintere Tommie Smith og John Carlos på sejrsskamlen rakte deres næver i vejret i en såkaldt black power-hilsen.Hvilket da også er meningen med den mandshøje bronzeskulptur »Borger/ Medborger/ Citoyen«, udført af Claus Carstensen, som Galleri Tom Christoffersen vil give Københavns Kommune i gave og opstille på Halmtorvet på Vesterbro.Politisk er der umiddelbart flertal for at sige ja tak til gaven. Men der er også kritiske røster.De ser enten skulpturen som voldsforherligende, eller de har svært ved at se, hvad dens udtryk og signal overhovedet har med Danmarks hovedstad at gøre. Dermed handler sagen om bronzemanden også om, hvilke slags skulpturer der skal være plads til det københavnske byrum.Ifølge den konservative gruppeformand Jakob Næsager har skulpturen ikke alene »ringe kunstnerisk værdi«. Den »forherliger også vold«, siger han med henvisning til den vold, der også blev udøvet i black powers navn.»Der skal være kunstnerisk frihed, men vi skal her i København ikke være med til at forherlige vold,« siger han.Et flertal i kommunens teknik-og miljøudvalg stemte mandag for at anbefale Borgerrepræsentationen at sige ja tak til gaven. Men såvel K som Venstre og Liberal Alliance var imod, tilføjer Jakob Næsager.Skulpturen har været i høring hos bl. a. Københavns Billedkunstudvalg, hvor et flertal bakker op om skulpturen.Udvalget understreger, at »værket kan forstås mere generelt« end alene en reference til amerikansk borgerrettighedskamp. Hvilket galleriet da også understreger i en skrivelse til kommunen.»Som borger og medborger er han en del af menneskemængden, og som citoyen (en reference til den franske revolutions borgerretsbegreb, red.) i den klassiske, demokratiske forståelse af ordet er han borger med noget på hjerte,« hedder det.Kan ikke se meningenMen det socialdemokratiske medlem af billedkunstudvalget, Tue Hækkerup, kan ikke se meningen med at placere »Borger/ Medborger/ Citoyen« på hverken Vesterbro eller i resten af byen.»Jeg får nogle associationer, når jeg ser den, til en kamp, der ikke rigtigt har noget med København at gøre. Kampen for de sortes borgerrettigheder i USA. En vigtig kamp i USA, men ikke en kamp, der har en særlig københavnervinkel,« mener han: »Vi har masser af kunstværker her i byen, der så at sige bare er kunst, men er det værker med politiske associationer, der fortæller et politisk eller historisk budskab, så skal det på en eller anden måde kunne kobles til en fortælling eller historie her i byen.« Teknik-og miljøborgmester Morten Kabell (EL) har ikke umiddelbart en holdning til skulpturen.Men, som han siger, var det »ikke lige en«, han »gerne ville have stående ude foran vinduet« til hans lejlighed på Christianshavn.»Det kan man vist godt sige,« lyder det fra borgmesteren: »Men lokaludvalget på Vesterbro vil gerne have den, og når de lokale gerne vil have en skulptur, så plejer vi politikere at sige ja. Det er argumentet.«.ejs@berlingskemedia.dk 
Københavnske politikere ser meget forskelligt på et kunstværk bestående af en otte meter høj sokkel med en bronzefigur på størrelse med en mand på toppen. Skulpturen er tiltænkt Halmtorvet på Vesterbro.
Ruten til Copenhagen Prideparaden har siden dens start i 1990' erne vekslet mellem at være på Vesterbro/ Frederiksberg og Nørrebro. En ny borgergruppe vil have den tilbage på Nørrebro, bl. a. fordi det vil sende et stærkt signal til de »rabiate« og »islamister«, der holder til i bydelen, som ellers er kendt for mangfoldighed.Talsperson fra Sabaah, en LGBT-forening for etniske minoriteter, mener dog, at debatten om rutens placering er fejlagtigt møntet på muslimer, og at de, der løber forrest for en parade på Nørrebro, også skulle deltage i LGBT-personernes daglige kamp i stedet for kun at fokusere på den ene dag om året, hvor paraden bliver afholdt.»Priden er vigtig og har stor effekt. Men jeg tror på den lange seje kamp, hvor vi arbejder for holdbar og solid forandring ved bl. a. at støtte op om oplysningsaktiviteter.Men nogle mennesker ønsker at gøre Priden til en symbolsk handling rettet mod muslimer på Nørrebro,« siger Fahad Saeed, talsperson og medstifter af Sabaah.Copenhagen Pride har i år lagt ruten på Vesterbro og Frederiksberg af praktiske årsager.Det er der dog parter, der sætter spørgsmålstegn ved.Senest har Anne Sophia Hermansen, redaktør på Berlingske, i et blogindlæg kaldt forklaringen om en mere praktisk rute på Vesterbro for en »bortforklaring«. Hun skriver, at en rute på Nørrebro vil være »en demonstration af, at frisind er en dansk værdi, og at bøsser og lesbiske uanset religion skal kunne færdes alle steder, herunder i ghettoen«.»Alarmklokkerne ringer«Gruppen "Regnbuen tilbage til Nørrebro" blev i 2016 stiftet af Nørrebroborger og journalist Jesper Gisli, der hørte om jødiske homoseksuelle, som frygtede at deltage i paraden, hvis den skulle finde sted på Nørrebro.»Alarmklokkerne ringer hos mig, når jeg hører, at en minoritet er bange for at gå Priden, hvis ruten er på Nørrebro.Der er nogle rabiate kræfter - islamister f. eks. - der ikke er så glade for den slags. Hvis de jødiske homoseksuelle derfor føler sig utrygge, er det et problem i mine øjne,« siger han.Gruppens underskriftindsamling har også flere politikere som støttere, bl. a. folketingsmedlem Lars Aslan Rasmussen (S): »Jeg tror kun, at man kan ændre holdninger, ved at paraden bliver synlig. Der er måske nogle i indvandrermiljøerne, som aldrig har mødt en homoseksuel før.Måske er der også nogle af dem, der kan finde ud af, at det er meget festligt med Priden.«." Pride-turister"Sabaah afviser ikke diskrimination og homofobi i etniske minoritetsmiljøer, men peger på, at diskrimination findes alle steder og ikke kun på Nørrebro. Derfor rammer det ved siden af, når man vil bruge paraden til at sende et signal til diskriminerende grupper: »Homofobi og konservatisme omkring køn og seksualitet i minoritetsetniske kredse arbejder vi dagligt og konstant med i Sabaah. Men jeg opponerer imod, at nogen har lyst til at gå en gratis turisttur på Priden på vores vegne, fordi de tænker, at der er noget i vejen med muslimerne på Nørrebro. De spænder os for deres dagsorden og undergraver egentlig det oplysningsarbejde, vi laver i Sabaah hver dag, og det, synes jeg ikke, er i orden,« siger Fahad Saeed fra Sabaah.Lars Aslan Rasmussen (S) mener, at pridens placering på Nørrebro vil være en symbolsk handling, men ikke, at han hører under gruppen, der tager en "turisttur".»Jeg har brugt næsten hele mit politiske liv på at støtte op om Priden, og ikke kun at den skal være på Nørrebro.Derfor synes jeg også, at det er hyklerisk, hvis det eneste, man går op i, er, at Priden skal være på Nørrebro, men man ellers ikke går op i homoseksuelles rettigheder,« siger han.Gruppens stifter, Jesper Gisli, mener ikke, at kampagnen om at få paraden til Nørrebro er et talerør for muslimfjendske holdninger.»Jeg er blevet spurgt af flere, hvorfor jeg går ind og blander mig som hvid, heteroseksuel mand. Men det her er principielt for mig, og derfor ser jeg det ikke kun som deres kamp, men også min kamp som samfundsborger - for frihedsrettigheder. Jeg er bestemt ikke ude på at tage nogen turisttur. Jeg bruger heller ikke kun den ene dag på det her, men rigtig lang tid. Gruppen startede jeg for et år siden, efter Priden sidste år,« siger Jesper Gisli.Det har ikke været muligt at få en kommentar fra Anne Sophia Hermansen.katy.wang@jp.dk 20 gange er Copenhagen Pride-paraden blevet afholdt i København.
Gruppe vil have Prideparade til Nørrebro bl. a. for at »sende et signal«. LGBT-forening ser dagligt oplysningsarbejde som vigtigere.
UHØRT Festival har hidtil hørt til på Refshaleøen, men når festivalen til august løber af stablen for femte gang, bliver det i nye ram mer på Vesterbro. Et naturligt skridt, mener festivalleder Jesper Krüger. »Den nye location passer godt til en musikoplevelse ud over det sædvanlige. Vores publikum er musikalske firstmovere og altid på jagt efter de nyeste acts til deres playlister.« UHØRT Festival finder sted 18. og 19. august på Enghavevej 80-82. JEBA. 
I nye rammer.
FOR ET PAR ÅR SIDEN blev jeg ringet op af en bekendt. Hans gode ven var blevet far og havde spurgt ham, om han ville stå fadder. Det ville han meget gerne. Imidlertid var hverken han selv eller faderen døbt. Dét skulle der rådes bod på nu.De havde henvendt sig til den lokale sognepræst, som også skulle forestå barnedåben. Præsten havde svaret ved at planlægge en dåbslørdag for dem.Formiddagen skulle bruges på gennemgang af dåbsritualet og samtale om kristendom og tro. Om eftermiddagen ville præsten så døbe dem med deres nærmestes tilstedeværelse. Den følgende søndag skulle den lille så døbes.NU RINGEDE den bekendte til mig. Han syntes, det var lidt lang tid at bruge på at blive døbt. Han ville jo egentlig bare døbes, og hvor svært kunne det være.Kan du ikke bare gøre det, spurgte han mig.Det kunne jeg i princippet godt. Jeg havde helt sikkert scoret nogle point ved at svare ja. Men jeg endte med at sige nej. For det første ville det være ret illoyalt over for min præstekollega at " underbyde" den plan, han havde lagt.For det andet syntes jeg faktisk, at deres lokale sognepræst havde taget vare på opgaven på en ordentlig måde.Hvis nu der dengang havde været noget, der hed drop in-dåb, havde min bekendte og hans ven kunnet få det, som de ville have det. Næsten uden at skulle ulejliges med det. En aften kunne de have cyklet ind til Kristkirken på Vesterbro (hvor der første gang blev holdt drop indåb i september, red.) og få dåben klaret.Der havde såmænd været tid til at gå ud og få en øl bagefter. Eller en tur i biffen.Man skulle jo nødig spilde tiden.Carpe diem.MEN ER DET VEJEN FREM for folkekirken? Jeg er ikke sikker. For de ældste, kristne menigheder var dåben en indføring i menigheden. Menighedens gudstjeneste og fællesskab var det sted, hvor troen hørte hjemme. Deltagelse i nadveren, gudstjenestens rituelle højdepunkt, forudsatte, at man var døbt. Dåben var ingen let sag. Dåbsforberedelsen (katekumenatet) strakte sig over tre år. Her fyldte indøvelsen i gudstjenestens praksis formentlig mere end den intellektuelle tilgang til troen. Dåben fandt sted påskemorgen. Kun én dag om året blev der i oldkirken foretaget dåb.Vi kan ikke overføre oldkirkens dåbsteologi og dåbspraksis direkte til i dag.Slet ikke. Blandt meget andet står det moderne individ imellem os og oldkirken.Men vi kan godt se os over skulderen.Og når vi ser tilbage, bør vi lade os anfægte. Af forfædrenes langsomhed.Af deres møjsommelige omgang med de guddommelige mysterier. Og af troens forankring i menighedens rituelle fællesskab.Her ligger der en aflastning af det moderne individ, der tror, at det selv skal forstå og stå inde for og mestre det hele på den halve tid.KAN MAN STILLE KRAV til en, der vil døbes? Det er svært, fordi det støder sammen med dåben som udtryk for Guds gavmildhed. Men som folkekirke kan vi godt gøde en kultur, der giver rum til den langsomme fordybelse og venerationen for det hellige. En kultur, der tydeligt signalerer, at hverken dåben eller troen er et hurtigt fix. Der er brug for at pege på gudstjenesten som den konkrete sammenhæng, man døbes ind i.Den tro, der kun vil tage udgangspunkt i mig og mine tanker og følelser, bliver en meget luftig størrelse. Forankres troen derimod i gudstjenesten, får den form og skikkelse. Den bliver genkendelig som kristen tro.Her trækker drop in-dåb, så vidt jeg kan se, i den forkerte retning. Initiativet taler tidens hurtighed og individualisme efter munden. I stedet skal vi som folkekirke turde fastholde langsomheden, fordybelsen og frem for alt troens fællesskab i gudstjenesten.Jeg talte med den bekendte, efter han havde været til den omtalte dåbslørdag.Han fortalte, at det faktisk havde været helt i orden.Eskil Simmelsgaard Dickmeiss er provst for Frederikssund Provsti.

»Skal jeg så have nyt navn?« Lille Liva Kjærulff Larsen på fem år har fulgt snakken om forestående dåb over spisebordet hjemme i Gl.Holte nord for København og er tydeligvis lettet over, at hun beholder sit fine navn - også efter hun har fået vand i pandehåret af sognepræst Mette Gramstrup i Kristkirken på Vesterbro.Liva har med far og mor og ikke mindre end fire søskende taget imod tilbuddet om drop-in-dåb, hvor alle kan komme direkte fra gaden og holde hovedet over døbefonten - eneste krav er billedlegitimation for voksne og at børn har deres forældre med.»Min erfaring gennem 30 år som præst er, at mange faktisk går og sysler med tanken om at blive døbt, men der er måske ikke lige en anledning. Det kan være, at familien er splittet, og at det ikke er sådan lige til at holde en dåbsfest. Men det skal ikke være det mindste vanskeligt at tage beslutningen - derfor drop-in-dåb,« siger præsten, som fredag eftermiddag fik alle sine forhåbninger om mange dåbstrængende - plus familier - opfyldt.Mistede VilladsNår familien Kjærulff Larsen har taget turen ind til byen for at få de fem mindste børn døbt på én gang, skyldes det storebror Villads, som ikke lever længere. Han døde efter et langt alvorligt sygdomsforløb som femårig for fire år siden, og det satte selvsagt mange ting i stå - f. eks. at holde barnedåb.»Men vi besluttede dengang, at vi ikke ville dø med Villads. Vi ville leve for ham, og den bedste måde er at få flere børn. Med søskende er man aldrig alene, og vores børn har et tæt forhold til hinanden. Det har hele tiden været meningen, at de skulle døbes, og nu kom anledningen,« fortæller Cathrine Kjærulff Larsen.VORES LIV Selv om de fem gange dåb foregik uhøjtideligt, og lillebror Arthur på et år forsøgte at stikke af over kirkegulvet i turbokravlende stil, var det et højtideligt øjeblik for både familien og resten af den halvfyldte kirke, som brød ud i klapsalver, da hele flokken på fem havde fået deres kirkelige velsignelse.Også Bettina Nielsen, som er kommet kørende ind fra Dragør, har sin særlige begrundelse for at vælge dåben til. Mandag blev hendes journal efter længere tids sygdom lukket - og hun blev erklæret rask.»Jeg har mange gange tænkt på at blive døbt, og vi har også diskuteret det løbende derhjemme. Da jeg hørte om den her mulighed i morges, kunne jeg mærke, at det er nu,« siger hun og læner sig i vindjakke og kondisko ind over døbefonten.Ingen eksamenFor sognepræsten er der heller ikke tvivl om, at åbne kirkedøre og spontane dåbsbeslutninger har noget for sig.»Folkekirken er ikke altid god til at være gæstfri, men man skal ikke bestå en eksamen eller tro på en bestemt måde for at blive døbt. Ritualerne kan godt virke autoritative, men folkekirken må aldrig blive en afskrækkende autoritet. Den skal være et favnende fællesskab,« siger Mette Gramstrup, som oplever en stigende interesse for tro og identitet f. eks. blandt sine konfirmander.»Verden er en stor og uoverskuelig størrelse for mange, og samtidig bor vi i dag side om side med muslimer, som ikke er så bange for at tale om at tro. Det inspirerer de unge, når flygtninge kommer til landet og har mistet alt - familiefotografierne, gravpladsen derhjemme osv. Men de har en fælles tro - et skæbnefællesskab,« siger hun.hanne.fall.nielsen@jp.dk Fakta: DÅBEN Færre døbte61,5 pct. af nye børn blev i 2016 døbt i løbet af deres første leveår.Flest i Viborg Stift - 76,1 pct. - og færrest i København med 39,6 pct.Antallet af døbte er faldet støt gennem de sidste mange år.I 1990 blev 80,6 pct. af de små børn døbt.Kilde: Kirkeministeriet.
Folkekirken er ikke altid så god til at være gæstfri, siger sognepræst Mette Gramstrup som begrundelse for drop-in-dåb på Vesterbro.
Vesterbro: Cafe Guldregn' Stedet du går ind, når du går ud', står der på et skilt over døren til morgenværtshuset Cafe Guldregn, der ligger tæt på Vesterbrogade.Her er åbent nonstop fra torsdag til søndag aften klokken 20 med det forbehold, at det kan være nødvendig at lukke baren nogle timer for at gøre rent.Stemningen på Guldregn er brun og bedugget, men ellers svær at beskrive. For når man lander der en sen nat, der er blevet til en tidlig morgen, er det ofte i en brandert, som ikke gør noget godt for hukommelsen dagen derpå. En sådan aften beskriver en bruger, der kalder sig Annika L, meget nøjagtigt på anmeldelsessitet Yelp: »Det er brunt..tror jeg nok. De har guldøl - den del er jeg temmelig sikker på. Man må ryge (fortæller min stinkende tøjbunke mig dagen efter).Man kan rafle der (yes - det ved jeg 100 pct.).Man kan med garanti score der - hvis man afleverer sine standarder i døren«. Bodegaen består af et smalt, langt lokale, med de brune bodegaers klassiske interiør: Gule gardiner. Stablede ølkasser ved siden af og bag ved baren. Slidte borde. En spillemaskine og en jukebox.Stedet er blevet så populært, at de har hyret en dørmand, og man skal hænge jakken i garderoben, som udgøres af nabovaskeriet, inden man bliver lukket ind i slaraffenlandet.Rygtet vil vide, at festen først for alvor går i gang efter midnat, men hvis man vil gøre sig forhåbninger om en siddeplads, skal man komme i god tid.Cafe Guldregn, Oehlenschlægersgade 1, Kbh. V WWW facebook.com.Nørrebro: Klovnens BodegaFor enden af Rantzausgade på Nørrebro ligger et - set udefra - besynderligt værtshus.På vej ind passerer man under et stort skilt: ' Velkommen til Klovnens', står der skrevet i røde versaler, mens en veloplagt klovn letter på bowlerhatten.Indenfor fortsætter rejsen i, hvad der bedst beskrives som beværtningernes twilight zone. Klovne. Klovne malet på gamle lp'er. Klovne, der hænger som kravlenisser på lamper. Klovnemalerier på væggene. Den specielle dekorative stil skyldes tidligere ejer Connie Hees store fascination af de rødnæsede humorister. Og det er en stil, som den nuværende ejer, Connie Hees datter Anja, stolt fører videre.Bodegaen er kendt for et ungt klientel, som blandt andet udgøres af elever fra den nærliggende Metropolitanskole, der ofte indtager det store runde bord i midten af lokalet, hvor verdenssituationen højlydt diskuteres.De tiltrækkes givetvis af barens absolutte topsællert: en Albani-pilsner til 16 kroner. Bodegaen danner desuden rammen om herre-og dameturneringer i billard. Skoma'r-varianten, naturligvis.Klovnens Bodega har i øvrigt indskrevet sig i popkulturens historie hele to gange.Først da Rosa Lux med Alberte og Josefine Winding i 2011 indspillede musikvideoen til hittet ' Min klub først' i barens lokaler. Dernæst da ungdomsserien ' Sjit Happens', der bliver vist på TV 2 Zulu, skød flere scener, hvor seriens hovedpersoner sidder omkring førnævnte runde bord og drikker fadøl.Klovnens Bodega, Rantzausgade 70, Kbh. N WWW klovnensbodega.dk.Frederiksberg: Cafe SvejkCafe Svejk, der ligger på Smallegade lige ved indgangen til Frederiksberg Have, er opkaldt efter den tjekkiske romanfigur ' Den gode soldat Svejk'. Den røde facade prydes med flere tegnede scener fra historien om soldaten Svejks eskapader under 1. Verdenskrig, og den humoristiske tone fortsætter indenfor, hvor citater fra bodega-profeten W. C.Fields hænger indrammet på væggen.Kærligheden til det bøhmiske mærkes ved, at der i barens haner flyder det bedste importerede tjekkiske øl. Og øllet serveres gerne med et lille foredrag af de oplagte bartendere.Men hvorfor lige tjekkisk tema? Det skyldes, at restauratøren Kim Normann på en rejse til Prag forelskede sig i byen og i den tjekkiske øl, han smagte under et besøg på bryggeriet Bohemia Regent, der ligger cirka 130 kilometer uden for Prag.Værtshuset adskiller sig fra andre brune beværtninger ved, at der ofte er livemusik, hvor gæsterne stimler sammen som sild i en tønde i tæt intimitet. Variationen af de musikalske genrer er stor, og publikum kan således opleve alt fra violin-båret folkemusik til releasefester med alternative rockbands.Fans af Baby Woodrose og Spids Nøgenhat kan desuden glæde sig over at blive betjent af frontfiguren i begge orkestre, Lorenzo Woodrose.Cafe Svejk er samtidig et aldeles udmærket sted for sportselskere, der kan se fodbold på barens storskærm, som tændes hver gang, der er landskamp eller på opfordring fra barens gæster.Cafe Svejk. Smallegade 31, Frederiksberg.WWW cafesvejk.dk.Amager: Jaguar BodegaI Holmbladsgade helt nede ved Amagerbrogade ligger bodegaen, der i folkemunde blot er kendt som Jaguaren. Stedet er godt besøgt af lokale amagerkanere, og især i weekenden er der gang i den, og både dart-og billardfaciliteterne benyttes flittigt.Jukeboksen er af den analoge slags, hvor man med et bestemt hårdt tryk på de lysende knapper bladrer i cd-kataloget, der ikke er prangende, men dog rummer de fleste bodegaklassikere såsom John Mogensens ' Der er noget galt i Danmark' og Teddy Edelmanns ' Himmelhunden'.Jaguaren har plads til omkring 100 mennesker.Blandt andet med en afdeling indrettet med flere båse, hvor man kan gemme sig lidt for omverdenen. At der er flere rum og en rygekabine, medfører samtidig, at der hverken føles trangt eller tilrøget. Tværtimod er der en god stemning, når der er mange mennesker. Det gør Jaguaren til en oplagt destination for et større selskab, hvor mindre beværtninger ofte kommer til kort.Specielt hvis man ankommer sent på aftenen.Jaguaren udmærker sig ved ikke at være noget særligt, men som et ganske gedigent brunt værtshus. Baren er velekviperet, serveringen venlig og imødekommende, og priserne på et forventeligt fair niveau for den slags udskænkningssteder.At Jaguaren har et ry som et ugæstfrit sted, hvor stamgæsterne skuler og skeler til besøgende fra fastlandet, er i denne skribents optik aldeles ufortjent.Jaguar Bodega. Holmbladsgade 12, Kbh. S WWW facebook.com.Indre By: Cafe HalvvejenDet vrimlermed gode brune værtshuse i Indre By. Palæ Bar, Bobi Bar, Hviids Vinstue, Toga Vin-og Ølstue, Rosengårdens Bodega, Det Hvide Lam og mange, mange flere. Alle sammen er de et besøg værd, og at Café Halvvejen fremhæves her skyldes alene skribentens personlige præferencer.Sagnet lyder, at værtshuset fik sit navn, fordi det ligger halvvejs mellem det gamle kollegium Regensen og Københavns Universitet. Det er i hvert fald den historie, bartenderne fortæller til de amerikanske turister. Og historie er der nok af i byens gamle latinerkvarter.Der var udskænkning på adressen første gang i 1789, da gaden stadig bar det uflatterende navn Skidenstræde. Et navn, som gaden fik, fordi der her slet og ret løb en åben kloak. I 1818 modtog beboerne kong Frederiks VI's tilladelse til at ændre navnet til det nuværende, Krystalgade.Cafe Halvvejen er et gammeldags værtshus af den slags, hvor man stadig kan få serveret et stykke smørrebrød eller andre varme retter fra det lille køkken mellem klokken 12 og 15. Desuden er det forbudt at tale i mobiltelefon, og højtsnakkende gæster henstilles på venlig facon til at fortsatte samtalen udenfor.Baren er velbesøgt af unge såvel som gamle. Det grå guld kommer oftest til frokost, og de unge lokkes til af barens fordelagtige priser om aftenen. En gang om ugen er den populære onsdagsquiz desuden et tilløbsstykke, hvor vinderen belønnes med et klippekort, der kan veksles til 10 genstande i baren.Cafe Halvvejen er også berømt for Ove Sprogøe-shottet, der består af en del Sambuca, en del vodka og fire dråber tabasco - en for hver af Ove Sprogøes Bodil-priser. Her medregnes den Æresbodil, han modtog i 1999 selvfølgelig.Cafe Halvvejen. Krystalgade 11, Kbh. K WWW cafehalvvejen.dk.Nordvest: Cafe FugleredenFor enden af Nordvests ' pipkvarter' har værtshuset Café Fuglereden ligget siden 1998, og herude på den anden side af brokvartererne kan man for alvor opleve en autentisk, brun bodegastemning.Interiøret afslører en forkærlighed for lokalholdet Brønshøj Boldklub via hvepsenes gul-sorte farver og trøjer, som pryder flere af væggene. Der er selvfølgelig også blevet plads til bodega-standardsættet bestående af jukeboks og enarmet tyveknægt.Og så er Café Fuglereden den slags knejpe, hvor man hurtigt kommer på fornavn med bartender såvel som stamgæsterne, der bruger baren som en naturlig forlængelse af dagligstuen.Men Fuglereden er mere end det. I løbet af de sidste par år er værtshuset blevet yderst populært blandt det yngre segment, som især fylder på de nussede gulvtæpper fra torsdag til lørdag.Og lå Fuglereden på Vesterbro, havde det uden tvivl været en top-trendy bar.Men beliggenheden i Nordvest betyder, at det typisk ikke er neo-yuppier og hipstere, der gæster Fuglereden, men i stedet stamgæster. Og de er ikke blege for at starte en samtale eller kaste en kommentar efter en nytilkommen, uerfaren bodegarotte. Angstprovokerende for nogle. En del af charmen for andre.Hvis du ankommer inden klokken 15, kan du få en fyraftenspilsner for 15 kroner.Derefter stiger prisen til 18 kroner.Trods de mange stamgæster og den begrænsede plads er der som regel godt gang i den hen over weekenden, hvor der spilles høj musik, og kvarterets unge tilflyttere fester igennem sammen med stamgæsterne.Cafe Fuglereden.Frederikssundsvej 70, Kbh. NV.WWW cafefuglereden.dk.
Københavns værtshuse byder på mange nuancer af brunt. Ibyen viser vej til bydelenes bedre vandhuller.
Jeg læser lige det afsnit igen«, siger Helene Forsberg: »Som ethvert andet nygift ægtepar havde de udvekslet et diskret selvsikkert blik i forvisning om, at der ikke kom nogen nedture for deres vedkommende.I hvert fald ikke den samme slags som deres forældre havde haft, og de ville heller ikke begå de sædvanlige dumme forudsigelige fejl, som deres venner allerede var begyndt på.De ville være anderledes, de ville adskille sig fra alle andre, der var blevet gift før dem«. Helene ser på os andre rundt om bordet: »Hvad sker der her?«. »Ja, de vil jo ikke gentage de dårlige ægteskaber, de har set omkring sig«, siger Mona.»De tror, at deres parforhold er noget helt specielt«. »Det er jo den naivitet, man har, når man lige begyndt at være sammen. Så siger man: Sådan noget kommer aldrig til at ske for os«, supplerer Rune nede fra bordenden, mens latteren forplanter sig i Det Blå Rum.»Er det noget, I kan genkende?«, spørger Helene videre.»Man må jo tro på det fra en start«, siger Lene og tilføjer: »Ellers kommer man jo aldrig igennem med det«. »Ja, det er jo det, der driver værket«, siger Københavneriet.Så grines der igen. Ingen af os, der sidder rundt om bordet i Det Blå Rum denne eftermiddag, er ligefrem født i går.Undervejs har vi selvfølgelig alle sammen mærket kærlighedens mørke side og ved, at selv hvad der begynder som det perfekte parforhold, hurtigt kan vende sig imod én og blive til en ganske anden historie. Det er derfor, latteren runger så befriende rundt om bordet.Metode hentet i England' Vi' er veninderne Mona og Birgit, der kender hinanden fra Vesterbro Biblioteks Læseklub, der altså er noget helt andet end en åben læsegruppe. I læseklubben læser man en bog for sig selv og mødes så en gang om måneden og diskuterer den over nogle timer. Anna har blot læst om fælleslæsningen i KBH Læsers program, Lene er bibliotekar og medarrangør af begivenheden. Som sædvanlig, når der står litteratur på menuen, er det kvinderne, der er i flertal.Men også en distingveret herre i 50-års alderen har fundet plads i Det Blå Rum: »Jeg anede intet om arrangementet.Jeg gik bare ind på biblioteket for en time siden for at læse aviser. Så læste jeg et opslag om det og faldt i snak med en af de andre. Så kunne jeg jo lige så godt blive og få den oplevelse med«, forklarer Rune.Med sine 32 år er vores læseguide, Helene, den absolut yngste blandt os.Hvad vi er i gang med her i det lille grupperum på Vesterbro Bibliotek i Lyrskovgade, er, hvad man kalder guidet fælleslæsning. En metode i at læse litteratur sammen med andre, som er hentet fra The Reader Organisation i England og bragt til Danmark af Læseforeningen.For en halv time siden var det kun et par stykker af os syv rundt om bordet, der overhovedet kendte hinanden.Men nu sidder vi altså og deler erfaringer.Ikke bare om det, vi læser, men også om vores liv.Stykket, der blev læst højt fra øverst i artiklen her, er fra en novelle af den engelske forfatter Julian Barnes, ' Ægteskabslinjer'.En lavmælt, knugende fortælling om en midaldrende mand fra storbyen, der for første gang efter sin kones død besøger den ferieø i Hebriderne ud for Skotland, hvor de holdt deres sommerferier gennem hele deres samliv. I løbet af den korte novelle demonstreres det, hvordan det langsomt går op for manden, at den sorgproces, han er midt i, ikke kan forceres. Han er nødt til at overgive sig til tiden og livets gang.KBH læser, den årlige litteraturfestival, begyndte i weekenden. Den åbne læsegruppe på biblioteket i Lyrskovgade er et af de mange læse-og litteraturarrangementer, der udfolder sig i denne og det meste af næste uge rundtomkring i byen.Den lille litteraturworkshop er en del af et samarbejde mellem Dansk Forfatterforening, Københavns Kommune og Læseforeningen.Helene er sociolog og ansat i Læseforeningens afdeling i København, hvor hun er med til at udvikle foreningen og dens projekter. Af og til tager hun - som i dag - selv ud i byen og omsætter Læseforeningens metoder i praksis. Foreningens formål er at fremme læsningen i samfundet og - som de selv udtrykker det - »inddrage enhver, uanset baggrund, i stærke, læsende fællesskaber«. En session i en åben læsegruppe er berammet til at vare halvanden times tid. Reglen er, at folk, der vil deltage, bare møder op, som de står og går, uden at have forberedt sig i forvejen og uden at have en idé om, hvad der skal læses.»Det eneste, man skal være parat til, er at lytte, læse og sige sin mening«, siger Helene, der har valgt de to stykker, en novelle og et digt, som vi arbejder med i dag.»Det, vi kommer med fra Læseforeningen, er først og fremmest metoden.Det er hele settingen, som du kan se den her«, siger hun og peger ud over bordet i Det Blå Rum, hvor der står kaffe, te, sandkage og lidt chokolade for at hjælpe med at få det hele til at glide ned.Alle fortolkninger er velkomne»Jeg arbejder efter den metode, jeg har lært i Læseforeningen. Jeg forsøger at stille så åbne spørgsmål som overhovedet muligt. Det er også mig, der har valgt de tekster, vi læser. Det er nogle tekster, som betyder noget for mig, og især er det tekster, som jeg selv undrer mig over og har svært ved helt at få hold på. Der er meget stor forskel på guidet fælleslæsning og litteraturundervisning i gymnasiet. Her er alle bud og fortolkninger lige velkomne. Jeg er ikke underviser og skal ikke lære eleverne, hvor der er freudianske symboler i teksterne.Jeg stiller åbne spørgsmål og får folk til at drage deres egne erfaringer og meninger ind i vores snak om teksten.Jeg bruger også mig selv, men har ingen svar«, siger vores litteraturguide.Så giver hun sig til at læse den næste tekst højt: »Naturen - det vilde - den vilde vækst er hinsides godt og ondt. Hvis jeg siger, at den vildeste vækst i mennesket, som i sin forlængelse af naturen ligeledes er hinsides godt og ondt, er den energi, der styrer min skelnen mellem godt og ondt, bliver det klart, at jeg begrænses i mine muligheder for at skelne, i samme omfang som den vilde vækst overføres til den monopoliserede hemmelighed«. Den skal vi så lige have én gang til.Keep Copenhagen weird WWW kbhlaeser.dk.henrik.vesterberg@pol.dk For en halv time siden var det kun et par stykker af os syv rundt om bordet, der overhovedet kendte hinanden.Men nu sidder vi altså og deler erfaringer.
KØBENHAVNERIET PÅ BIBLIOTEKET På Vesterbro Bibliotek hænger Københavneriet med i en session i guidet fælleslæsning.
For feminister, socialarbejdere og andre, som er optaget af ligestilling og overgreb på kvinder, må det være en fryd at opleve, hvor optaget danske politikere er af kvindeundertrykkelse.Fra Dansk Folkeparti til SF er der i denne uge blevet svovlet mod den fornedrelse af kvinder, som burka og niqab er udtryk for. Nu er der endda flertal for et forbud mod »maskering«, som det hedder.Og med god grund. De mellem 100 og 200 kvinder, som bærer disse klædedragter i Danmark - hovedsagelig danske konvertitter, og nogle af dem ifølge Naser Khader bindegale - må nu lægge den på hylden, hvis de ikke vil risikere at blive passet op af ordensmagten.Men hvis man tager de bekymrede politikere på ordet - og det skal man trods alt gøre engang imellem - så må kampen mod kvindeundertrykkelse gå videre. Den kan ikke standse her. Ilden er tændt, indignationen hos de folkevalgte lyslevende.På Vesterbro, ikke langt fra Christiansborg, lever der eksempelvis flere hundrede - ingen kender det nøjagtige antal - afrikanske kvinder i noget, der ligner slaveri.Hjælpeorganisationen Reden International taler om, at der er sket en fordobling eller mere det seneste år, og det er især helt unge piger, der kommer til. Kvinderne - mange fra Nigeria - voldtages, gennembankes og trues til at lægge krop til så mange mænd om dagen som muligt. De har taget turen over Middelhavet og står nu i dyb gæld til menneskesmuglere og alfonser. Der er tale om en undertrykkelse, som er meget håndgribelig, og en kontrol, der ikke bare er social, men fysisk og hvinende konkret.Først er de blevet voldtaget i lejrene i Libyen, så af menneskesmuglerne, og nu arbejder de gælden af på bagsæderne af københavnske biler.Samme frihedskamp, andet udfaldNår parallellen mellem burkakvinderne og sexslaverne på Vesterbro ikke bare er drilleri, der skal udstille politikernes hykleri, er det, fordi der for år tilbage kørte en flammende debat om forbud mod købesex. En debat ført an af venstrefløjen og Socialdemokratiets formand, Mette Frederiksen. Hun kæmpede indædt for et forbud i sit eget parti og fik til sidst med indignerede flammetaler sit parti med på ideen. Men da partifællen Morten Bødskov satte sig i stolen som justitsminister, blev forbuddet lagt i graven.Begrundelserne for at opgive et forbud mod købesex var mange. Det vil ikke virke, sagde nogen, ligesom nogen nu siger, at det ikke vil hjælpe på den sociale kontrol at forbyde burkaen. Det vil blot flytte prostitutionen over i mere lyssky og brutale dele af samfundet, sagde andre. Men det vigtigste argument var, at prostitution er et frit valg.Friheden til at købe og sælge sex skulle ikke kriminaliseres i et frit land, men om nødvendigt bekæmpes på andre måder.Til sammenligning sagde Mette Gjerskov (S) og andre i denne uge, at man ikke kan lovgive om, hvilket tøj man må have på i et frit land. Forskellen er, at dengang tabte fortalerne for forbud til argumenter om frihed. I denne uge vandt de.Ingen grunde der for alvor holder vandUdfordringen for det nye burka-flertal er, at det kæmper med det store buldrende: Hvorfor? Der er sådan set argumenter nok for et forbud. Problemet er, at der er så mange, og at der, hver gang et argument fremføres, også er et »jamen«. Nogle gange endda et »jamen, jamen«. Så snart der er mere end en forklaring, er der som regel noget galt. Undskyld, jeg kom for sent i skole, men min cykel var flad, og min hund var også løbet væk, og måske er jeg også lidt syg. Hmmm? For er det, fordi burka og og niqab er kvindeundertrykkende (Lars Løkke Rasmussen og Mette Frederiksen), fordi klædedragten er udansk og ikke hører hjemme i Danmark? (Flere), Fordi der er en risiko for sikkerheden (Kristian Jensen), fordi vi skal kunne se hinanden i øjnene (Markus Knuth med flere). Eller er det et religiøst muslimsk symbol, som strider mod vores værdier (Martin Henriksen). Er det fordi burkaen er en mistænkeliggørelse af mænd (Jakob Ellemann-Jensen), fordi der er grænser for udøvelse af religion i Danmark (Martin Henriksen), fordi det er uhyggeligt at møde burkaer på gaden, og at en beklædning ikke skal udviske en identitet (Pernille Rosenkrantz-Theil). Eller er det, fordi man skal tage det tøj på, der passer til det land, man bor i (Mikael Klitgaard (V) borgmester i Brønderslev).Sammenlagt er der masser af gode grunde til at indføre det forbud. Men en for en er der ingen af dem, der for alvor holder vand.Kvindeundertrykkelse? Jo, men hvad nu, hvis kvinderne selv siger, at de ikke er undertrykt, som sexarbejderne sagde for år tilbage.At tvinge andre til at iføre sig en bestemt klædedragt er i forvejen forbudt ifølge straffeloven. Vi skal kunne se hinanden i øjnene i det offentlige rum? Jo, men hvad så med solbriller, styrthjelme med tonet visir, fastelavnsmasker, halloweenkostumer og elefanthuer? Et religiøst symbol? Jo, men så er der mange flere at tage fat på. Sikkerhed? Så må forbuddet også gælde velvoksne vinterfrakker, som man kan skjule alverdens djævelskab under på kolde vinterdage. Og så videre.Grobund for myterFolketinget kan heldigvis vedtage de love, det vil, så længe de ikke strider mod grundloven, menneskerettighederne og den slags. Og det er der ikke noget, der tyder på.Men når konsistensen i argumenterne ikke er der, så opstår der myter. For eksempel den om, at politikerne bare ikke kan lide muslimer. Og hvad bliver det næste, de forbyder? Bent Winther er Berlingskes samfundsredaktør.Udfordringen for det nye burkaflertal er, at det kæmper med det store buldrende: Hvorfor?.
Lørdagsdebat.
Han ville gerne prøve at komme ud og mærke en anden kultur, prøve at arbejde under helt andre forhold. Derfor begyndte Rasmus Vestergaard i efteråret 2016 at dele sit cv ud til strategiske folk i sit netværk.Rasmus Vestergaard er uddannet ingeniør med speciale i produktion og ledelse, og han arbejdede som produktionsleder hos Ruko A/ S.Han endte med at blive ringet op af direktøren for den danske virksomhed Blika, der fremstiller stålmøbler til bl. a. omklædningsrum til skoler og værkstedsvogne til håndværkere. Blika har tidligere haft fabrik i Danmark, dernæst Slovakiet, og efter at virksomheden flyttede produktionen til den lille by Kadan i Tjekkiet, havde den brug for nye kræfter, der kunne se på det hele med nye øjne.»De kunne ikke følge med ordrerne, så det handlede om at hæve deres output,« siger Rasmus Vestergaard.Og så var det på plads.Rasmus Vestergaard havde opnået sit mål om at komme til en anden kultur og arbejde under andre forhold.»Tjekkiet var jo ikke så eksotisk, men omvendt var det noget helt andet. Og det vigtigste for mig var at komme ud et sted og mærke en anden kultur. De fleste steder kan noget andet, end der hvor man kommer fra,« siger han.Google oversætterSarah Kjærsgaard Sørensen, Rasmus' kæreste, var på barsel med deres datter, Hedvig, så hun forlængede barslen og tog med til den lille tjekkiske industriby. Noget af en omvæltning. Familien boede på Vesterbro i København, hvor Sarah Kjærsgaard Sørensen kunne trille ned på den ene café efter den anden. Sådan er det ikke i Kadan.»Det har været noget af en udfordring for Sarah og Hedvig. Ikke så meget for mig, fordi jeg er på arbejde hver dag,« siger Rasmus Vestergaard.Men selv er han ikke sluppet for udfordringer. Fordi Kadan ligger ude på landet, er der få, der taler engelsk - Rasmus Vestergaards kolleger inklusive. Han har nogle nøglepersoner, som han kommunikerer med på engelsk, resten foregår med fagter og tegnsprog, og så er Google Translate blevet hans bedste ven.»De indtaler noget tjekkisk på telefonen, som skriver det ned og oversætter det til dansk. Derefter svarer jeg ved at gøre det samme.Det har også været et uundværligt redskab i forhold til at læse skilte og varenavne i supermarkedet,« siger Rasmus Vestergaard.Indforståede danskereMen lykken er ikke gjort af den grund. For selv om Rasmus Vestergaard i princippet kan kommunikere med medarbejderne på fabrikken, er der nogle kulturelle forhold på arbejdspladsen, der gør, at de alligevel ofte går galt af hinanden.»Tit oplever jeg, at jeg har lavet en aftale om at gøre tingene på en bestemt måde, og så gør de det på en helt anderledes måde, fordi de også har lavet en aftale med nogle andre,« siger Rasmus Vestergaard, men forklarer også, at fejlen sommetider kan skyldes hans danske tilgang.»I Danmark er vi ikke særligt præcise, når vi skal forklare noget. I Danmark er det ikke et problem, fordi det typisk er en anden dansker, man skal forklare noget, og danske modtagere kan dechifrere budskabet, fordi vi har en fælles referenceramme.Men hernede har jeg fundet ud af, hvor indforståede vi egentlig er.Vi kan godt blive bedre til at være meget speci-fikke i vores budskaber for at undgå misforståelser,« siger han.Rasmus Vestergaard forklarer også, at medarbejderne i Tjekkiet ser den skandinaviske virksomhedskultur som noget helt anderledes.»De taler om at være en dansk virksomhed, hvor man får en opgave, og så forventes det, at man selv løser opgaven.Det oplever de som meget anderledes,« siger Rasmus Vestergaard og forklarer, at det i tjekkiske virksomheder er udbredt, at alle processer er velbeskrevede, så medarbejderne næsten ikke behøver at tænke selv.»Vi træner dem i at være proaktive og tage ansvar. De skal sige til, hvis der er noget galt i stedet for at vente til, at der er andre, der opdager fejlen,« siger Rasmus Vestergaard, men forklarer samtidig, at han også er meget opmærksom på ikke at overtage styringen alt for meget.»De skal ikke mangle mig, når jeg tager hjem,« siger han.LæringspunkterFor hjem skal de. Rasmus Vestergaards kontrakt med Blika er på syv måneder. Det har ingen af dem noget imod.»Vi tager nogle læringspunkter med os hjem. Sarah har ikke haft så meget at tage sig til. Hvis vi skal ud igen, prioriterer vi et sted tættere på en større by, hvor der er flere muligheder,« siger Rasmus Vestergaard, men fremhæver, at det har været fantastisk at have så meget kvalitetstid sammen: »Vi har ikke en aftale med alle mulige andre, og hver weekend har vi taget på en slags miniferie til Prag eller op i bjergene,« siger han og konkluderer hermepd: »Vi er bestemt ikke afvisende over for at tage til udlandet igen.«.finans@finans.dk Tjekkiet var jo ikke så eksotisk, men omvendt var det noget helt andet.Og det vigtigste for mig var at komme ud et sted og mærke en anden kultur.Rasmus Vestergaard.Fakta: RASMUS VESTERGAARD35 år Produktionsingeniør og civiløkonom Projektleder, Blika A/ S, Tjekkiet.GLOBALE DANMARKMere end 100.000 danskere bor og arbejder uden for landets grænser. Morgenavisen Jyllands-Posten taler hver uge med en af dem om deres erfaringer som globale danskere rundt omkring i verden. Serien bliver til i samarbejde med en række af landets store eksportvirksomheder og erhvervsnetværket DABGO.
SPROGFORBISTRING: Rasmus Vestergaard er tit ude for sproglige udfordringer som projektleder for Blika A/ S i Tjekkiet. Men Google Translate er blevet en værdifuld hjælp.
Det var bogstavelig talt millimeter fra, at en tilfældig Vesterbro-borger søndag aften blev ramt af et af de skud, som en ukendt gerningsmand affyrede en salve af mod et klublokale på Vesterbro.Kort før kl. 22 dukkede en mand op i den menneske-livlige Viktoriagade ud for den populære ølbar Mikkeler og affyrede hele fem skud mod naboforretningen - en tyrkisk spilleklub. Det oplyser vicepolitiinspektør Torben Svarrer til Ekstra Bladet.- Der er blevet skudt med et håndvåben, formentligt en pistol. Der er i alt fem skudhuller i vinduerne og i facaden. Vi har også fundet fem patronhylstre. Det var heldigt, at ingen blev ramt, for det var tæt på, siger Torben Svarrer.Han henviser blandt andet til et vidne, der har forklaret, hvordan hans bukseben formentlig er blevet perforeret af et projektil, der rikochetterede efter et af skuddene.Ven holdt klar i bilVidner beskriver gerningsmanden som muligvis en yngre mand, der var maskeret til over næseryggen og formentligt dækket med en hætte over hovedet fra sin trøje.- Han løber efter skuddene ned mod Vesterbrogade og stiger ind i en mørk, større bil ved Stenogade.Her sidder en anden mand bag rattet, og de kører væk med retning væk fra Rådhuspladsen, lyder det fra vicepolitiinspektøren.Indtil videre har politiet ikke noget motiv for skudepisoden, der chokerede mange af de folk, der befandt sig på gaden foran ølbaren.Flere af medlemmerne til den tyrkiske spilleklub var også til stede i lokalet, da skuddene faldt, men ingen blev ramt.- Lige nu kender vi hverken motiv eller gerningsmand, men vi arbejder på alle vinkler indtil videre, siger Torben Svarrer, der også bekræfter, at man er i gang med at undersøge forskellige overvågningsmuligheder i sagen.tp@eb.dk 

Teater SORT/ HVID bedriver integration via varierede former for dokuæstetik - i forrige sæsons monologmusikstykket »Jeg hører stemmer«, i sidste måneds coproduktion med Global Stories, »I am also Somalia« og nu i vandreforestillingen ROMA, hvor teatret med vanligt berigende og begavet undren skubber til den mellemmenneskelige forståelse og nysgerrighed.Forestillingen udspiller sig i det romaramte Kødbyen-område på Vesterbro i København, som dermed danner en autentisk kulisse for vores travetur med romaerne. Man mødes ved SORT/ HVIDs nye teater i Staldgade og deles i tre hold. Mit hold følger først med Gina Ionescu, der forsørger sine børn i Rumænien ved at tigge i Danmark. Lavmælt, men insisterende, leder hun os fra container til container med korte stop, hvor hun i glimt beretter sin barske livshistorie.Gina læsser os af ved bussen, hvor musikerchaufføren George Mihalache »kører os en tur« til Rumænien med besøg i landets romaghettoer i by og på land. Billederne blander sig med små historier fra romapassagererne, der udvikler sig til en dialog mellem spillere og tilskuere med George som oversætter og katalysator.Turen ender hjemme i Velfærdsdanmark, hvor Özlem Saglanmak kaster et nøgterntspørgende blik på romainvasionen gennem nyheder, forskning, fordomme og en rask lille SMS-afstemning om vores præferencer for tiggeri. De er ikke overvældende positive.Saglanmak holder fint liv i den lille skeptiker, der gnaver i de fleste af os, for kan vi virkelig hjælpe alle? Og skal vi? Til sidst samles grupperne til fælles fest, der hurtigt vender sig til en afklædning af det vestlige blik på den eksotiske fremmede. Måske et billigt trick, men det virker, fordi forestillingen er varm, afbalanceret og spilles med stor integritet. Tingene siges, som de opleves, hvad enten det drejer sig om den udsatte tigger, der frygter repressalier, eller den velfærdsramte dansker, der gerne vil give, men helst via MobilePay og uden menneskelig kontakt.ROMA er renset for følelsesporno, men skriver sig derimod ind i den lange række af begavede, nuancerede afsøgninger af vor tids menneskers svære sameksistens, som SORT/ HVID og deres mange samarbejdspartnere mestrer i stadigt nye former. Det er politisk teater, som man godt gider at se. Det docerer ikke, det dømmer ikke, men det får os til at undres og kigge lidt længere på den andens ansigt, som Gina så poetisk formulerer det.»Romaerne er kommet for at blive«, lyder en af Saglanmarks nyhedsoverskrifter. ROMA er et svar på hvorfor - og et godt sted at gå i dialog med disse nye fremmede fugle og med sine egne overbevisninger.ROMA er en byvandring, så tag varm trøje og flade sko med. Der spilles på dansk og engelsk.b@berlingske.dk »Det er politisk teater, som man godt gider at se. Det docerer ikke, det dømmer ikke, men det får os til at undres og kigge lidt længere på den andens ansigt.«.
ROMA.
Ministerbilen bremser pludselig på Nørrebrogade. En PET-vagt er stået ud fra bilen bagved og stikker hovedet ind ad ruden til chaufføren.Vi er ikke bare kørt forkert. Vi er på vej det helt forkerte sted hen. Vi er ikke helt enige om, hvor vi skal hen.Til gengæld fornemmer de fleste i bilen, at vi begynder at have travlt.Ministerens chauffør har fejlagtigt fået opgivet en privat adresse på Nørrebro tilhørende Asrin Mesbah, formanden for Jurarådgivningen.Problemet er, at hun venter på os i foreningens lokaler på Vesterbro.Udlændinge-og integrationsministeren er inviteret på kaffe i den lille forening efter en skarp meningsudveksling mellem formand Asrin Mesbah og ministeren i Aftenshowet på DR.»Jern-Inger«, »Støjsenderen«, og hvad hun ellers er blevet kaldt, gik i en klumme ud og beskyldte asylansøgere for at være »griske«. Det skete på baggrund af en sag fra Tårnby Kommune, hvor en familien til en niårig pige søgte asyl efter at have opnået familiesammenføring for at få hjælp til en bolig. Asrin Mesbah skrev et åbent brev i Information til ministeren, hvor hun beskyldte Støjberg for at skamme flygtninge i nød ud. Det var derfor, de to stødte sammen i Aftenshowet.Siden har Folketingets Ombudsmand kritiseret Støjbergs ministerium for ulovligt at skille unge udenlandske ægtepar på asylcentrene.Selv om hverken sammenstødet med Asrin Mesbah eller Ombudsmandens kritik gik upåagtet hen, bragede Inger Støjberg først for alvor igennem på de sociale medier med en opdatering, hvor hun fejrede regeringens 50 asylstramninger med en kage.I sidste uge kommenterede hun så en dokumentarudsendelse på TV 2 om folk, som opholder sig illegalt i Danmark.»Jeg vil faktisk også opfordre helt almindelige danskere til, at når de for eksempel er inde på deres pizzeria og synes, at der er noget underligt med det baglokale, fordi der går mange rundt, der ikke taler dansk overhovedet, at man jo så også selv kontakter myndighederne, fordi det er en utopi at tro, at politiet kan komme i ethvert baglokale i Danmark,« sagde Inger Støjberg til TV 2.Ikke alle mente, at det var en sag for politiet.Imens ministerens følge får styr på adressen, og den sorte BMW foretager en u-vending, siger Inger Støjberg fra sit sæde: »Vi er simpelthen bare ikke enige.Der er vel efterhånden opnået en vis enighed om, at antallet af flygtninge, vi tager, har betydning for integrationen.Der er også en vis enighed om, at flygtninge skal ud og arbejde med det samme, og at de bedst lærer dansk på arbejdspladsen. Men vi er ikke enige om, hvor mange flygtninge Danmark kan bære.« Vi skulle være der klokken 16. Vi kommer otte minutter for sent.' Skrøbeligt og vanskeligt'Hvis man skal tro Inger Støjberg, ser hun sig faktisk frem til den dag, hun kan spille en lidt anden rolle i dansk politik.»Jeg glæder mig til at blive lidt mere integrationsminister og lidt mindre udlændingeminister.« Og alligevel er det, som om udlændingeministeren bliver ved med at indhente hende. Inger Støjberg er trådt direkte fra et samråd ud i solen på Folketingets store trappe, før hun satte sig i ministerbilen og kørte til mødet med Jurarådgivningen.Samrådet handlede om den såkaldte nødbremse, som skal give Danmark mulighed for at lukke grænsen, hvis der opstår en ekstraordinær situation som den i efteråret 2015, da flygtningene tog de europæiske statsledere på sengen og strømmede op gennem Europa. Ikke engang børn kan regne med ophold i Danmark, hvis regeringen trækker nødbremsen.»Det er bestemt ikke ønskværdigt.Men hvis EU ikke har styr på sine ydre grænser, bliver jeg som minister nødt til at tænke på Danmark og træffe mine forholdsregler.« Hun tager kort Information gennem situationen, som hun ser den: Takket være EU's aftale med Tyrkiet, som hun dog kalder »skrøbelig«, er tilstrømningen til Europa dalet kraftigt, men ikke over Middelhavet til Italien, hvor der har været en stigning i årets første måneder.Den tyske kansler, Angela Merkel, har lige været i Tunesien for at undersøge, om EU dér kan skabe nogle sikre områder, som ikke er deciderede flygtningelejre, men det ser ifølge den danske minister »vanskeligt« ud.' Han har bagt kage'Hos Jurarådgivningen tager Asrin Mesbah imod. Hun kom til Danmark fra Iran som femårig og har i dag samlet et dusin frivillige fra Jurarådgivningen. Hun byder ministeren velkommen.»Vi har en hilsen til dig fra en tidligere klient, som er kommet i arbejde.Han har bagt arabisk kage. Han vil bare gerne sige tak, fordi han må være her i Danmark. Jeg skulle hilse mange gange.« »Jeg tør jo snart ikke nærme mig en kage « Alle griner.Så begynder Asrin Mesbah at fortælle, at hun tilfældigt mødte en mand i Ryesgade, hvor Udlændingeservice ligger. Han havde brug for hjælp med sin sag, og selv om Asrin Mesbah i sine jurastudier endnu ikke var kommet til udlændingeretten, forsøgte hun at hjælpe.»Jeg fandt ud af, at behovet var enormt. Der var nogle grundlæggende forvaltningsretlige og juridiske spillergler, som ikke blev overholdt i Udlændingestyrelsen.« Siden dannede hun en forening, som hjælper flygtninge med klager i familiesammenføringssager.Alle er frivilige. Alle har en juridisk baggrund.»Som nu Sam: Han blev færdiguddannet jurist i fredags.« Inger Støjberg: »Hold da op!« »Mange tror, vi vil lave lovgivningen om, eller at vi er imod Integrationsministeriet.Sådan er det ikke.Vores eneste formål og hensigt er: Loven.« Asrin Mesbah siger, at der er masser af sager, foreningen ikke tager - simpelthen fordi de danske regler ikke giver mulighed for familiesammenføring. Foreningen har lukket mere end 100 sager, hvor der er opnået familiesammenføring.Kun på kantenDe frivillige fortæller ministeren om nogle af de problemer, de møder. I et par tilfælde har de set uledsagede flygtningebørn, hvor der ikke har været udpeget værger. De har også set originaldokumenter blive væk i styrelsen.»Hvorfor har de ikke taget en kopi? Flygtninge kan jo ikke skaffe nye dokumenter, derfor bør man aldrig tage imod originaldokumenter,« siger en af de frivillige.Sam undrer sig over, at RUC-studerende - nogle af dem med en baggrund i kommunikation - skriver afgørelser. Da det tema kommer op for anden gang, ser Inger Støjbergs særlige rådgiver, Mark Thorsen, sit snit til at hviske til Informations udsendte: »Det må være svært for Information at sidde og lytte til den kritik af RUC.« Det har været et fredsommeligt møde, da Inger Støjberg efter ca. 15 minutter siger: »Nå, men der er jo også nogle ting, vi ikke er enige om  Vi har jo krydset klinger nogle gange,« siger hun henvendt til Asrin Mesbah.En af de frivillige slår ned på sagsbehandlingstiden: »Folk venter år på at få deres familier herop. Ikke sjældent svæver de i livsfare. Det er temmelig grusomt.« Inger Støjberg medgiver, at sagsbehandlingstiden har været for lang i en række sager. Men samtidig står hun ved den ændring i familiesammenføringsreglerne, som gør, at en del flygtninge må vente tre år, før de kan søge familiesammenføring.»Jeg ved, nogle mener, at det er et ræs mod bunden, og at man ikke kan være det bekendt. Men jeg tror ikke, det kan være anderledes.Vi er nødt til at værge for os, mens vi venter på den store løsning i Europa, og så længe tilstrømningen er så stor.« Asrin Mesbah advarer om, at Danmark risikerer at blive dømt ved Den Europæiske Menneskerettighedsdomstol, fordi vores familiesammenføringsregler er konventionsstridige: »Vi er jo næsten sikre på at blive dømt, fordi vi giver afslag i sager, hvor der åbenlyst er et beskyttelsesværdigt familieliv.« Inger Støjberg: »Vi ser anderledes på det. Vores vurdering er den modsatte: Vi er ved kanten af, hvad man kan, men vi har ikke stukket tåspidserne udover. Men der er selvfølgelig en procesrisiko.«.Dokumentation efterlysesSam har hørt Inger Støjberg efterlyse mere taknemmelighed fra flygtningene.Han vil godt høre nærmere om, hvor ministeren mener, den taknemmelighed bør komme til udtryk.»De skal lære dansk,« siger Støjberg og fortsætter: »De skal tage de danske frihedsrettigheder til sig. De skal vise fuldstændig respekt for ytringsfrihed, religionsfrihed og ligestilling. Hvis vi ser på accepten af ligestillingen, er det helt fundamentalt, man selv har den og giver den videre til næste generation.« Sam: »Har du set flygtninge i Danmark, som ikke er taknemmelige for ligestilling?« Inger Støjberg: »Der er alt for mange ikkevestlige, som er uden for arbejdsmarkedet. Du kan jo se i dokumentarprogrammer som Moskeerne bag sløret, hvor der direkte bliver rådgivet om, at kvinden ikke skal ud på arbejdsmarkedet, og der bliver rådgivet om, at manden bestemmer over kvinden. Det er ikke ligestilling.« Sam: »Men det er jo to forskellige ting. Der er folk, som allerede er her.Det er ikke flygtninge.« Asrin Mesbah blander sig i diskussionen: »Vi er nødt til at give de nye flygtninge en chance. Vi kan ikke dømme dem for problemer med indvandrere og deres efterkommere.« Inger Støjberg begynder at tale om social kontrol: »Jeg synes, social kontrol er et kæmpe problem. Det er at fratage kvinder deres rettigheder.« Sam: »Jeg synes bare ikke, du kan henføre det til flygtningesituationen.Det savner dokumentation, at dem, der flygter, er imod ligestilling.Du bruger et eksempel fra en dokumentar, hvor vi ikke aner, om de er flygtninge.« Inger Støjberg: »Det er bare et eksempel. Der er masser af andre eksempler.« Asrin Mesbah: »Vi vil bare gerne have en sondring mellem de nye og de gammelkendte problemer. Vi har kvinder, som har været buschauffører og taxachauffører i deres hjemlande.Vi har kvinder, som har arbejdet i ministerier. De er et helt andet sted, end de kvinder du taler om.«.' Det bekymrer mig da'Godt en time efter vi ankom, er besøget ved at være slut. Ministeren skal vaccineres. Det er tid til at komme af sted. Hun tager sig god tid til et gruppefoto samt selfies med nogle af de nye danskere.Hun synes, at det har været et godt besøg, fortæller hun tilbage i bilen: »Jeg er jo ret beset ikke så kon-fliktsky. Jeg har ikke noget imod at få svesken på disken.« Men hvad med Sams bemærkning om generaliseringer, spørger Information.»Man skal ikke generalisere, det tager jeg på mig, hvis det er « - Men gør du ikke det - generaliserer? »Jeg ønsker ikke at generalisere, og hvis det ligesom er opfattelsen, så er det noget, jeg skal tage til mig.« Men Inger Støjberg ville ikke være Inger Støjberg, hvis hun bare lagde sig ned: »Vi er helt grundlæggende uenige om familiesammenføring. De siger, at den lange familiesammenføringstid har en betydning for integrationen.Så siger jeg: Det anerkender jeg.Omvendt vægter jeg, at tilstrømningen gør det nødvendigt at have en familiesammenføringsregel som den, vi har. Men det bekymrer mig da, hvis sagsbehandlingen er så dårlig, som de siger. Jeg er også enig i, at det er problem, at sagsbehandlingstiden er så lang.« Hun tror, at et besøg som det, hun lige har været på, kan flytte noget.»Jeg håber, at de sidder tilbage med en forståelse for, hvorfor jeg gør, som jeg gør, og hvad mit udgangspunkt er.« - Er du alligevel lidt mere udlændingeminister, end du er integrationsminister? »Det er, fordi jeg ikke kan være integrationsminister uden at være udlændingeminister. Det er, fordi antallet har så stor betydning. Integrationen bliver uoverkommelig, hvis der kommer så stort et antal til landet.«.fri@information.dk Jeg synes bare ikke, du kan henføre det til flygtningesituationen.Det savner dokumentation, at dem, der flygter, er imod ligestilling Sam Nyuddannet jurist, Jurarådgivningen Vi ser anderledes på det. Vores vurdering er den modsatte: Vi er ved kanten af, hvad man kan, men vi har ikke stukket tåspidserne udover Inger Støjberg (V) Integrations-og udlændingeminister.
Inger Støjberg (V) besøgte mandag Jurarådgivningen på Vesterbro, som hjælper flygtninge med deres familiesammenføringssager. Information kørte med i ministerbilen.
Fra politistationen på Kamillevej på Amager kører to civile politibiler mod indre København.Klokken er 23.45 torsdag aften, og i bilerne sidder betjente fra udlændingekontrolsektionen i Københavns Politi.I silende regn når bilerne de små, snørklede gader omkring Strøget og Rådhuspladsen.Flere gange stiger betjentene, som er klædt i civil, ud af deres biler og undersøger med lommelygter udhæng, porte og tunneler. Steder, politiet har fået anmeldelser om fra borgere og erhvervsdrivende.Betjentene leder efter, hvad der i folkemunde bliver kaldt "romalejre", men indtil videre er der ikke bid. Bilerne kører videre til Nørrebro.Siden den 1. april har Københavns Politi ryddet flere end 25 lejre, hvor hjemløse fra især Rumænien har slået sig ned for en eller flere nætter.Politiet sigter dem for overtrædelse af ordensbekendtgørelsen.Det er sket for flere end 100 personer de seneste måneder. 14 personer er i den forbindelse blevet udvist af Danmark.Så sent som torsdag i denne uge udviste Udlændingestyrelsen syv rumænere. Politiet kan ikke oplyse, hvor mange udenlandske hjemløse der opholder sig i de »utryghedsskabende lejre«, men antallet skulle være væsentligt højere end de 400-500, der var i hovedstaden sidste år.Men heller ikke på Nørrebro lykkes det at finde lejre.Betjentene lyser ellers med lommelygter på legepladser, ved kirker og omkring Københavns søer, hvor der ofte opholder sig rumænere både om dagen og om natten.Blandt betjentene lyder ræsonnementet, at der på en torsdag aften er en del unge mennesker i byen. Måske samler mange af de udenlandske hjemløse stadig flasker i gaderne omkring barer og diskoteker.Der skal to til en lejr»utryghedsskabende.« Ordet går igen både politisk og i politiets kommunikation i forhold til udenlandske hjemløses lejre i byen. Den 1. april trådte en ny ordensbekendtgørelse i kraft, og siden da har politiet kunnet opløse hjemløses lejre, alene med henvisning til at lejrene skaber »utryghed«. Men hvad menes der egentlig med utryghed i denne sammenhæng? Vicepolitiinspektør Jakob Søndergaard fra udlændingekontrolsektionen forklarer, hvordan han og hans betjente opfatter det.»Hvis man lægger sig i en port, så folk skal gå over en, eller hvis man har slået lejr på en sådan måde, at det ligner, man vil blive der, så opfatter vi det som utryghedsskabende adfærd. Der kan for eksempel være tale om læskærme, madrasser eller telte,« siger han.Det kan også dreje sig om sanitære forhold.»Flere steder i byen har vi set, at man forretter sin nødtørft umiddelbart omkring lejrene, og det samlede billede gør, at lejrene kan virke utryghedsskabende,« siger Jakob Søndergaard.Efter ingen lejre at have fundet på Nørrebro kører politibilerne mod Nyropsgade og området omkring Bremen Teater på Vesterbro. Her har politiet før slået til mod lejre med rumænske hjemløse.Klokken er nu 00.55.Og ganske rigtigt. Som bilerne i langsomt tempo kører forbi trappeopgange og udhæng, får betjentene øje på flere grupper af henholdsvis to og tre personer, som har søgt ly for regnen og natten.En person kan ikke udgøre en lejr, men det kan to personer godt, mener politiet.Bilerne cirkulerer rundt i området, og betjentene danner sig et overblik. Her er i hvert fald ni personer. Betjentene fordeler sig og slår til samtidig.»Wake up! Det er politiet,« lyder det. En tolk oversætter.På få minutter bliver syv mænd og to kvinder vækket og gjort bekendt med, at de er sigtet for overtrædelse af ordensbekendtgørelsen.Her er ingen læskærme eller telte.Men de spærrer for indgange til lejligheder, butikker og til Bremen Teater. Utryghedsskabende adfærd, er vurderingen.De to kvinder, som er i 40' erne, og en mand i slutningen af 50' erne får to minutter til at pakke deres ting - sportstasker og sorte sække med flasker, tæpper og lidt mad. De får strips på hænderne.Alt forløber fuldstændig udramatisk. En af de anholdte spørger endda, om de kan få lov at blive hos politiet natten over.Politiet skal gå til kantenStatsminister Lars Løkke Rasmussen (V) bebudede i sidste uge, at regeringen vil forsøge at få hastevedtaget et forslag, der skal fordoble straffen for »utryghedsskabende tiggeri«, noget nogle rumænske hjemløse ifølge politiet praktiserer i Københavns gader.Straffen skal hæves fra 7 dages betinget fængsel til 14 dages ubetinget fængsel.Dermed fortsættes den hårde linje over for de udenlandske hjemløse. En linje, som bl. a.blev slået fast af justitsminister Søren Pape Poulsen (K), da han i maj udsendte en pressemeddelelse om hjemløse lejre, hvor især romaer og rumænere slår sig ned: »() der er ingen tvivl om, at vi i den kommende tid kommer til at gå lige til kanten af de regler, der er, for at sætte ind over for det her problem.« De ni anholdte personer køres til politistationen på Amager.Her skal de aflevere deres ejendele, og så bliver de placeret i hver sin celle.En af de anholdte er den 34-årige Mircea Banica. Han forholder sig roligt og afslappet, da politiet tager billeder af ham.»Perfekt,« siger betjenten, der tager billedet.»Det ved jeg godt,« svarer Mircea Banica.Alligevel er han uforstående over for, hvorfor han er anholdt.»Vi bliver behandlet, som om vi har slået nogen ihjel.Det er kun, fordi vi kommer fra Rumænien. Ingen af os er kriminelle.« Han siger, at han i Spanien fik at vide, at man i Danmark kunne finde arbejde. Men det er ikke lykkedes, og nu har han affundet sig med, at han må samle flasker.»Det kan ikke passe, at det er ulovligt at sove på gaden.Vi generer ikke nogen,« siger Mircea Banica.Alle ni anholdte blev senere på morgenen løsladt. Ingen af dem blev forestillet Udlændingestyrelsen med henblik på udvisning.michael.thykier@jp.dk Fakta: FAKTA Rydning af romalejreDe seneste måneder har der været stort fokus på lejre, hvor udenlandske hjemløse fra især Rumænien sover om natten.Flere medier har skrevet om, hvordan romaer har kon ? ikter med danske hjemløse, og hvordan borgere henvender sig til politiet med klager over romaernes lejre i Københavns gader.Ifølge politiet findes problematikken stort set udelukkende i hovedstaden.Siden den 1. april i år har politiet kunnet opløse lejrene, med henvisning til at de skaber utryghed.Og regeringen har i sinde at indføre yderligere stramninger, som skal fjerne »utryghedsskabende tiggeri«. Jyllands-Posten var natten til fredag med, da udlændingekontrolsektionen i Københavns Politi foretog nye anholdelser af udenlandske hjemløse.
Nat efter nat sætter Københavns Politi ind mod udenlandske hjemløses lejre i byens gader. Utrygheden skal til livs, lyder det fra både politikere og politi.
David Bülow er arkitekt og indehaver af Primus Arkitekter.VERDENS BYER vokser. I Kina alene bygges i gennemsnit cirka seks nye millionbyer om året. I den proces jævnes og slettes eksisterende bebyggelse for at gøre plads til udviklingen.Struktur, kultur og sociale mønstre forsvinder.I den udvikling ligger også et skift i byernes betydning - mange byer er for længe siden blevet rigere og mere vigtige end staterne, og er dermed i konkurrence med Facebook, Apple og diverse religioner det mest demokratiske bud på nationalstatens afløser. Dermed vokser byernes rolle og ansvar som kultur-og historiebærere også.København vokser også. Nye kvarterer og bydele vokser frem i Nordhavnen, på det tidligere Grønttorv, Carlsbergbyen, Teglholmen, Ørestad og Amager Fælled (sidstnævnte så måske ikke alligevel).Det skønnes, at hovedstadens indbyggertal inden for de næste 10 år vil øges med op imod 20 procent. Og der skal bygges boliger, institutioner, infrastruktur og skoler til at håndtere vokseværket.Både i de nye kvarterer og som fortætning af eksisterende kvarterer.Det er massive investeringer, og fra kommunens side arbejdes der hårdt på at styre denne udvikling i retning af en sammenhængende og mangfoldig by.KØBENHAVN SOM storby er et forholdsvis nyt fænomen og noget, vi stadig er ved at vænne os til. Frem til midten af 1800-tallet var København klumpet sammen under sundhedsskadelige forhold bag voldene.I 1852 ophævede man demarkationslinjen og åbnede for byggeri på arealet foran voldene.I 1856 tvang koleraen endelig København ud af sine rammer. Indtil da lå arealet, hvor Slagtergårdene ligger, som en forstad til Købehavn.De næste mange årtier skød brokvartererne op, ofte som spekulantbyggeri med urimelige og lige så sundhedsskadelige boligforhold. Frem til Første Verdenskrig næsten firedobledes Københavns indbyggertal, og herfra frem til 1950 skete der igen næsten en fordobling, og rammerne blev igen for trange.DEN NØDVENDIGE sanering og modernisering i Indre By og brokvartererne i 1960' erne og 70' erne medførte en affolkning på næsten en kvart million mennesker.Dette skete sideløbende med udbygningen af fingerplanen med modernismens industrialiserede byggeri, hvor lys, luft, bilfri rekreative områder og ens forhold for alle var centrale parametre i planlægningen.Men tanken om den funktionsopdelte by, hvor alting har sin plads, og ingenting er overladt til tilfældighederne, havde alvorlige kromosomfejl og lever videre som frakoblede, stedløse og problemfyldte boligområder i såvel København som i omegnskommunerne og i utallige boligområder verden over.Det var både brutale saneringer og masseproduktion af nye boligområder i stor skala, uden smålig skelen til værdien af stedernes historiske lag eller den menneskelige skala. København slikker stadig sårene efter fadæsen på Kalvebod Brygge i 1990' erne, hvor byen solgte ud af hovedstolen - havnefronten - til humørforladt domicilbyggeri for at afværge den truende fallit. Og efterdønningerne af den modernistiske planlægning, der senest har efterladt os en mildt sagt lidt uforløst Ørestad.Siden er der lagt meget god energi i at udvikle stedsspecifikke og karakterfulde helhedsplaner med et højt arkitektonisk og menneskeligt ambitionsniveau.På Nørrebro er hele kvarterer blevet jævnet med jorden og erstattet af et tarveligt og menneskefjendsk oliekrisebyggeri, der har skreget på at blive revet ned siden indvielsen. Belært af dette valgte man på Vesterbro en storstilet og bekostelig byfornyelsesstrategi, hvor den eksisterende bygningsmasse blev bevaret og moderniseret.Derved bevarede man også en sammenhængende struktur, som nu danner baggrund for en ny tids liv. Der har været et fokus på byrum og livet mellem husene, og det har resulteret i meget god by.Så generelt er København sådan set sluppet billigt. Men den er også blevet dyr.København kåres med jævne mellemrum til ' the most livable city' og har fortjent fået en international profil som åben, mangfoldig, tryg, bæredygtig, regnbuefarvet og ikke mindst cykelvenlig.Byen tiltrækker turister og internationale arrangementer som aldrig før, og succesen er så massiv, at den selvafgående teknik-og miljøborgmester nu kan fortsætte arbejdet i det private som rådgiver om københavnske løsninger på verdensplan.Copenhagenizing er for længst blevet en eksportvare. Så langt så godt.Moderniseringen af eksisterende bydele og udvikling af nye byområder skabte som nævnt nye strukturelle problemer i omegnskommunerne, men det lykkedes at vende udviklingen i fattigfirsernes kriseramte by og få børnefamilierne til at blive - og betale skat - i byen.Det er en sund udvikling, men med den følger et globalt mønster for byudvikling, som er set i bl. a. New York, London og Barcelona: gentrificeringen. Bymidterne bliver gradvist uopnåelige for folk med almindelig indkomst, og den stigende ejendomsværdi med deraf følgende krav til de dyre boligers nærområder truer byen som fælles rum.Havnen og senest Papirøen, som de sidste to år har blomstret af madmarkeder og sprudlende initiativer, er netop nu ved at blive til velhaverområder med forbudtskilte og krav om stillezoner.Byen er blevet et investeringsobjekt, og ejendomsspekulation giver enorme afkast.Men viljen til at være del af og bidrage til en mangfoldig by aftager ofte proportionalt med ønsket om sikre den massive investering, det er for en gennemsnitsfamilie at købe en bolig i København.FOR EN GOD by er mangfoldighed. Og mangfoldighed er resultatet af konstante forhandlinger mellem modsatrettede interesser.Byer er summen af tilfældige møder.Det er den fælles erkendelse af, at vi vinder kollektivt ved at give køb på det personlige frirum. Ellers flyt på landet, bliver der ofte sagt. Men tendensen er den modsatte, det er landet, der flytter til byen.Med den øgede tilflytning og de stigende boligpriser kommer desværre ofte en meget provinsiel drøm om den moderne by. Parcelhusjustitsen og forstadslogikken truer, og dermed trues grundtanken om en metropol som et kulturbærende og demokratisk fællesrum.Der kæmpes bravt for også at reservere plads til almindelige mennesker gennem minimumskrav om almene boliger i nyudviklede områder.Ritt Bjerregaards velmente drøm om 5.000 boliger til 5.000 kr. blev til 12 boliger til 5.400 kr. (som nu i øvrigt koster omkring det dobbelte), men der er mange, der kæmper videre, for at København også i fremtiden kan rumme almindelige mennesker, men det er op ad bakke.Der ses for tiden mange cool løsninger, som udnytter den endnu overskydende plads til at løse boligmanglen blandt f. eks. studerende ved at bygge containere sammen og oven på hinanden på forskellige måder. Alle har de det til fælles, at de kan flyttes eller sejles væk, når grundværdien overstiger de gode intentioner.Det kommunale krav om 25 procent almene boliger i nye boligområder er et velment forsøg på fortsat at skabe en blandet by.Det opfattes blandt developere og investorer tit som en urimelig binding og er løbende under pres. For få år siden var loven endog meget tæt på at blive ophævet med støtte fra det blå ringhjørne.DET KAN VIRKE ude af proportioner at blæse til alarm, når et lille, krøllet hjørne af Vesterbro i København står til nedrivning og udglatning.Men min pointe er, at det måske netop er her, at vores intention om at lave en metropol skal stå sin prøve. For en metropol er andet og mere end stor, den skal også rumme andre oplevelser, lag og fortællinger end massebegivenhederne.Den skal rumme sin egen historie og de krøllede rum, den nogle gange giver videre.Slagtergårdene på Vesterbro står til nedrivning i et lokalplansforslag, der er på bordet nu. Efter en ophedet høring i kølvandet på et forslag om at nedrive dem til fordel for et traditionelt boligprojekt blev godkendelsen af lokalplanen imidlertid udskudt.Sagen har fået politisk bevågenhed og er endt i Kulturministeriet, der nu her i starten af oktober officielt har stadfæstet Slots-og Ejendomsstyrelsens afvisning af en fredning fra april 2017. I afslaget pointeres det dog, »... at gårdmiljøer, som dette, i dag er en sjældenhed og bør søges bevaret igennem den kommunale planlægning«. Man kan ikke frede en storby. Den skal leve, men også elske og fortsat nære den forskellighed og mangfoldighed, den er bygget af. Slagtergårdene på Enghavevej rummer ikke som enkeltstående bygningsværker en umistelig kvalitet, som svaret fra Kulturministeriet også slår fast.Det umistelige ved området ligger, udover kulturhistorien, i den varierede struktur, i de oplevelsesrige mellemrum og i den offentlige adgang. Det rummer de sprækker, som er livsnødvendige for, at fremtidens byudvikling kan slå rødder i nutiden.Sagen har på den måde generel eksempelværdi for, hvordan vi håndterer kultursporene og sikrer mangfoldigheden i en by i vækst. Befolkningstilvæksten giver som nævnt en naturlig og god investeringsappetit på at udbygge de ledige kvadratmeter. Det medfører som altid en risiko for politisk eftergivenhed. Og realiseringen af de kortsigtede gevinster risikerer at fratage os de vigtige og skæve steder, der rummer den poesi og de fortællinger, som en levende storby er lavet af.GENTRIFICERINGENS iboende dilemma er, at udviklingen knuselsker det oprindelige ihjel.Og efter relativt få år er der allerede behov for en retrobølge eller to, fordi det er gået for stærkt. Kan nye boformer være nøglen til at bryde gentrificeringen? Kan arkitekturen hjælpe til at sikre vores fælles fortid ved at skabe plads til en fælles fremtid? Kan vi udfordre barnevognsreservaterne med stedtilpassede boligformer, der tillader offentlig adgang og en fælles by? Ja, vi kan. Byudvikling er ikke et valg mellem fredning og nedrivning.Mit arkitekfirma præsenterede i september et alternativ til det foreliggende projekt. Et nyt projekt, der i eksemplet Slagtergårdene fastholder udviklings-og investeringsmulighederne og det samme antal m2, som der er søgt om i det nuværende lokalplansforslag, men som samtidig bevarer og videreudvikler karakteren af det særlige område, som Slagtergårdene er i dag.Slagtergårdenes porøse bystruktur udgør et særligt sted i en by af lukkede karreer med private gårdrum.Det er dét, vi synes er værd at bevare og underbygge. Vi foreslår at bygge videre på stedets eksisterende struktur, hvor baggårdene er tilgængelige for offentligheden, men med nye funktioner i et forløb af overraskende rumlige oplevelser.Den offentlige adgang til et område som dette skal bevares, og det skal fortsat være en del af byens kollektive bevidsthed.Derfor skal der i planlægningen åbnes for andre end kernefamilien og dens behov for aflukkede gårdrum og nattero.Nybyggeriet er derfor et oplagt modtræk til gentrificeringen og opføres til studerende, singler eller som alternative boformer, der trives med den tætte kontakt til det offentlige byrum. Stueplanet opretholder naturligt udadvendte funktioner mod byrummene med værksteder, iværksætter-hubs, makerspaces, mindre virksomheder, restauranter og cafeer.Adgangen og kantzonen til de nye boliger kan hæves til 1.-sals-niveau. Fra det hævede niveau forbindes de nye boliger med 1.-salen i de eksisterende bygninger, der hermed kan udnyttes som fællesarealer til fællesspisning, kontorfællesskaber etc. Friarealer til boligerne etableres som grønne taghaver og væksthuse. De nye bygninger placerer sig i, fastholder og understreger den nuværende lagdelte baggårdsstruktur.De mange passager og de små og karakterfulde byrum bibeholdes og videreudvikles.Den centrale placering af Rytmisk Center gør det oplagt at benytte portpassagerne og de omkringliggende byrum til at holde mindre koncerter og arrangementer.Der er som nævnt blevet udformet mange fantastiske byrum i de seneste år.Byrummene er blevet vores fælles dagligstue og figurerer på den måde ufrivilligt som salgsboost i ejendomsmæglernes annoncer.I Københavns Kommunes byrumsanalyse, ' Bylivsregnskab', fra 2012 var et af de lidt overraskende resultater, at mange mennesker efterspørger stille rum og rum til fordybelse og refleksion.Med inspiration fra New Yorks lommeparker kan byrummene i Slagtergårdene indrettes som et oplevelsesrigt og intimt forløb af varierede byrum. Vandhaver og grønne åndehuller, læsekroge og musikscener.Slagtergårdenes potentiale ligger i strukturen og de rumligheder, den skaber.Der er en unik mulighed for både at opnå den fortætning og den byggeret, man ønsker - men samtidig at lave et område i byen, der vil kunne rumme anderledes og intime byrum og bygninger med forbindelse til byens historie.En byrumsmosaik, der kan danne præcedens for, hvordan vi bevarer og videreudvikler byens hukommelse og kulturspor på nutidens og fremtidens præmisser.Og det vil med garanti ikke komme til at stå i vejen for den næste pris som ' most livable city'. Tværtimod.Så når Kulturministeriet nu anbefaler, at området »søges bevaret gennem kommunal planlægning« vil jeg skrue op med et opråb til politikere og planlæggere: Lyt til Kulturministeriet og lyt til befolkningen, og brems den lokalplan, der sletter området til fordel for et par dyre ejerlejligheder. Og så lad os på den baggrund udvikle en ny planlægning, så vores by kan blive en ægte kulturbærende og mangfoldig metropol med sprækker, hvor fremtiden kan slå rødder.DAVID BÜLOW.Kan vi udfordre barnevognsreservaterne Byen er blevet et investeringsobjektMan kan ikke frede en storby.Den skal leve.
KRONIKEN Alt for ofte fører byudvikling til, at de kulturhistoriske lag bliver kvast til fordel for dyre boliger. Slagtergårdene på Vesterbro rummer både problemet og løsningen.
Med hvide spande og flettede kurve står både mænd, kvinder, børn og voksne i kø foran trappen til den store murstensbygning.Over den ene indgang står " udlevering", over den næste står " spisesal".Billedet er taget under Første Verdenskrig, og bygningen, de alle står i kø til at komme ind i, rummer det store folkekøkken, der åbnede i Møllegade i København i begyndelsen af december 1917.Her kunne trængende hente mad og tage den med hjem i medbragte spande eller blive og spise i stedets spisesal - hvis der altså var plads, for køkkenet var populært.Det kommunale folkekøkken på Nørrebro i København var ikke det eneste af sin slags.Under Første Verdenskrig, der varede fra 1914 til 1918, var mad en mangelvare, og det betød, at der i 1917 og 1918 blev åbnet flere kommunale folkekøkkener i landets større byer, mens der hidtil kun havde eksisteret private folkekøkkener.I København blev det første folkekøkken, hvor man for få penge kunne få udleveret varm mad en gang dagligt, åbnet i marts 1917. Det andet - folkekøkkenet i Møllegade - blev åbnet i december, og åbningen blev beskrevet i Folkets Avis den 5. december 1917: " Københavns andet Folkekøkken er nu traadt i Virksomhed.Det åbnede i Gaar og indviedes af borgmester Viggo Christensen ved en lille Festlighed for en Række Indbudte, der satte Smag paa Dagens Retter: Kødsuppe og Peberrodskød. Køkkenets første Middag var særdeles vellykket: bedre Kødsuppe og bedre Peberrodskød serveres sikkert ikke i noget Hjem i Danmark," lød det i artiklen, der også kunne meddele, at det nye køkken dagligt ville servere 6000 portioner middagsmad, bestående af to retter.Hvis situationen i fremtiden skulle udvikle sig, og det blev nødvendigt at servere mad til endnu flere borgere, regnede man med at kunne " fremskaffe 70.000 Middagsportioner i Døgnet". " Det er der dog foreløbig ikke Tider til, men hvem ved," står der skrevet i den 100 år gamle avisartikel.Lektor ved Aarhus Universitet Lisbeth Haastrup er som forsker tilknyttet formidlingsog forskningsprojektet " Kampen om maden 1914-18", der hører under museet Mosede Fort - Danmark 1914-18 og har fokus på mad under Første Verdenskrig. Ifølge hende var det ganske særligt, at man under krigen valgte at oprette kommunale folkekøkkener." Som stat accepterede man, at man stod i en nødsituation, og at der var legitim grund til, at nogle ikke kunne klare sig selv, men havde brug for socialpolitiske tiltag som folkekøkkener," siger Lisbeth Haastrup.Behovet for folkekøkkener opstod, da Danmark under Første Verdenskrig var neutral og dermed havde muligheder for at sælge fødevarer til begge af krigens parter og dermed tjene penge på mad.Det betød også, at madpriserne og brændselspriserne steg herhjemme. Derfor handlede det for staten om at få mest muligt ud af den mad, man havde." Der var ikke mange fødevarer under Første Verdenskrig, og man måtte derfor oprette en statshusholdning og en kommission, som gik ind og regulerede alt, ligesom der kom rationeringsmærker, og man lavede fordelingsnøgler ud fra en næringsvidenskabelig tilstand. Der var også argumenter for oprettelsen af folkekøkkener, som gik på effektivitet.Ved at lave maden mere professionelt og i større portioner, kunne man spare på både mad og brændsel og sikre, at maden gik til de rette munde," siger Lisbeth Haastrup.70.000 middagsportioner i døgnet blev det måske ikke til i Møllegade i København, men de kommunale folkekøkkener blev populære - og nok også mere populære, end man havde regnet med, lyder det fra Caroline Nyvang, der er madhistoriker og tilknyttet Det Kongelige Bibliotek som forsker." I 1917 var folkekøkkenerne bygget op omkring, at man skulle spise sammen under noget, der lignede hjemlige forhold. Men der var kæmpe efterspørgsel på de varme måltider, og derfor oplevede man, at der ikke var plads nok, og at folk måtte tage maden med hjem i spande," siger Caroline Nyvang.Men projektet med de kommunale folkekøkkener handlede ikke kun om at gøre danskerne mætte under krigen." Det varme middagsmåltid blev i dyrtidsperioden opfattet som en luksus, men også som et socialt bolværk mod samfundets forfald. Der var en tiltro til, at hvis man på nogenlunde normal vis kunne sikre det fælles måltid i familiens skød, blev også samfundet stående," siger Caroline Nyvang.Samtidig kom der også under Første Verdenskrig og i mellemkrigstiden for første gang fokus på ernæringens betydning for helbredet, hvilket også var årsag til, at det offentlige system ville sikre det varme måltid mad." Man var bekymret for, at den fattigste del af samfundet ikke fik ordentlig mad, fordi man vidste, hvad det kunne gøre ved helbredet og føre med sig af sygdom," siger Caroline Nyvang, der ser det kommunale folkekøkken-projekt som meget vellykket og noget, der har været med til at forme vores samfund." Det er vigtigt at understrege det særegne i, at det fra kommunal side kunne lade sig gøre at etablere en sådan indsats. På mange måder foregreb folkekøkkenerne fra 1917 og 1918 organiseringen af den moderne velfærdsstat, som vi stadig kender den i dag. Det er et springende punkt i dansk historie, at folkekøkkenerne blev en statslig opgave, og det var noget, der fik betydning for rigtig mange mennesker," siger Caroline Nyvang.En af dem, der mærkede sulten og derfor søgte mod de nyoprettede kommunale folkekøkkener, var Peder Strøyer Pedersen. Han blev født i Vordingborg på Sydsjælland i 1897 og kom til København i 1918, hvor han fik arbejde på en møbelfabrik. I sin erindringer, som Københavns Stadsarkiv fik i 1969, lyder det om tiden: " Jeg kom altså til København i 1918. Endnu var der krig rundt omkring, og vi havde en temmelig dårlig rationering på en lang række varer. For mit eget vedkommende var det især brødrationeringen, der føltes hård.Jeg kunne slet ikke få rugbrød nok til at spise mig mæt." " Efter fyraften gik jeg til folkekøkkenet og købte min mad der. Det var kommunale spisesteder, der var oprettet for at give den fattigste befolkning lejlighed til at få et billigt måltid varm mad. Prisen var også billig, kun 55 øre for to retter mad. Det var altid kogte retter, aldrig stegte sager.Ligegyldigt, hvad der stod på menuen, det være sig frikadeller eller bøf, alt var dampkogt, og ikke særligt velsmagende, men bare man kunne blive mæt, så man bort fra den slags," skriver Peder Strøyer Pedersen i erindringen.Selvom Peder Strøyer Pedersen ikke var lige så begejstret for smagen af folkekøkkenets mad som skribenten bag den gamle artikel fra Folkets Avis, der kaldte den første middag " særdeles vellykket", kan det alligevel siges, at hele idéen om folkekøkkener har været " særdeles vellykket". Folkekøkkentraditionen og det fælles måltid har nemlig overlevet gennem skiftende tider.Allerede inden de første kommunale folkekøkkener åbnede under Første Verdenskrig, havde man set folkekøkkener i landet - der var blot færre, og de, der var, var private. Ifølge Den Store Danske Encyklopædi åbnede det første danske folkekøkken i 1859 i Odense som et privatejet dampkøkken med spisesal.Kirkelige organisationer og arbejderbevægelsen fulgte efter og oprettede folkekøkkener i større byer, mens det altså var i København, i 1917, at det første kommunale folkekøkken blev oprettet. Under begge verdenskrige og den økonomiske krise i 1930' erne blev der på opfordring af og med støtte fra den danske regering oprettet talrige kommunale folkekøkkener, som, enten gratis eller for et mindre beløb, delte mad ud til trængende. I Aarhus blev et folkekøkken etableret, efter at byrådet under et møde i januar 1941 blev enige om at etablere et folkekøkken til den mindrebemidlede del af befolkningen, som skulle have mulighed for at købe god og billig mad.I efterkrigstiden begyndte de kommunale folkekøkkener dog igen at forsvinde - det sidste af Københavns Kommunes folkekøkkener, der lå placeret på Vesterbro, blev lukket i 1976. Modsat kommunerne har flere organisationer dog også siden holdt fast i at drive varmestuer, hvor samfundets svageste kan få et måltid mad.I løbet af de seneste år er der opstået en ny form for folkekøkken, der hviler på den gamle tradition, men som ikke er målrettet samfundets svageste, men den gennemsnitlige dansker.De moderne folkekøkkenarrangementer, som blandt andet kan afholdes i et kulturhus, en sportshal eller i en kirke, finder som regel sted på en fast ugedag, og menuen skifter fra uge til uge. Et af de steder, hvor der afholdes folkekøkkener, er i Nørrebrohallen, som hører under Københavns Kommune.Folkekøkkenet, som man kan læse om på kommunens hjemmeside, er et af de første moderne folkekøkkener. Det bliver drevet af en privat forpagter og har eksisteret siden marts 2012 og er siden grundet stor popularitet gået fra at finde sted hver anden tirsdag til nu at finde sted hver tirsdag.For selvom folkekøkkentraditionen i årene efter krigen blev overhalet indenom af bedre tider, har traditionen overlevet frem til i dag, hvor folkekøkkenernes ry dog er et lidt andet." Under Første Verdenskrig var der ikke noget prestige knyttet til at tage sin familie med hen for at spise i et folkekøkken.Det kan man sige, at der er i dag, når man tirsdag aften tager sin familie med til folkekøkken og måske også lige lægger et billede op af det på Instagram (socialt medie, red.)," siger Caroline Nyvang.Men idéen om at spise sammen og sikre fællesmåltidet er den samme i dag, som den var, da folkekøkkenerne i sin tid kom til Danmark, mener hun. I dag er det bare af andre grunde end krig, at nogle kan føle, at fællesmåltidet er truet." Familiemåltidet er inde i en periode, hvor det ikke er penge, men tid, vi føler, vi mangler, og det kan folk prioritere ved at tænke alternativt og tage familien med til folkekøkken.Man køber sig tid med sin familie, når nogen klarer madlavningen og opvasken, samtidig med at det ikke helt er det samme som at gå på restaurant, men passer til idealet om at spise i de hjemlige rammer. Derfor tiltaler folkekøkkener mange i dag," siger hun.Samtidig kan familien gennem folkekøkkener også blive en del af et endnu større værdifællesskab." Mange vil i dag, især i storbyerne, gerne spise efter et bestemt dogme, der passer til deres overbevisning, men som de kan have svært ved at få tid til at efterleve.Her kan man finde et folkekøkken, der har fokus på vegansk, vegetarisk eller økologisk mad, og når man mødes om et godt måltid mad sammen med andre, der har de samme idealer, kan man få følelsen af, at ' vi nok ikke er så langt fra hinanden'. Når folk spiser under samme tag, sker der noget, og det er i det hele taget med til at skabe en naturlig ramme for et fællesskab," siger Caroline Nyvang.andersen@k.dk Fakta: FolkekøkkenerDet første danske folkekøkken blev oprettet i Odense i 1859 og var privatejet. I 1917, under Første Verdenskrig, blev det første kommunale folkekøkken åbnet i Danmark - i København. I årene efter 1917 blev der oprettet flere og flere kommunale folkekøkkener. Efter Anden Verdenskrig, der sluttede i 1945, blev mange af de kommunale folkekøkkener lukket.Traditionelt defineres et folkekøkken som et sted, hvor fattige borgere enten gratis eller for et symbolsk beløb kan få et nærende måltid mad. I dag er en mere moderne form for folkekøkken, hvor borgere samles for at spise sammen, blevet populær og findes især i storbyer, men også i landdistrikter. Prisen for maden er stadig forsøgt holdt nede, maden fremstår hjemmelavet, og der er ofte fokus på økologi og bæredygtighed.
blev der for første gang oprettet kommunale folkekøkkener i Danmark. Under Første Verdenskrig var fattigdom årsag til, at mange familier opsøgte kommunale folkekøkkener. I dag blomstrer folkekøkkentraditionen igen, men nu er årsagen en anden.
D' herrer er enige om, at Kasper Scheel må frem i billedet.Hans fremtoning er den helt rigtige til en juletræsartikel, lyder begrundelsen.Strikken er vamset og højhalset med vandrette striber, bukserne er vatterede og khakifarvede, og handskerne store. Et look, man forventer sig af en sand juletræssælger, mener kammeraterne.Sådan en, som fælder juletræer fra egen plantage med økse og kan tilbyde kunderne at trave rundt i snedynger, indtil de forelsker sig i et træ, som de så kan nedlægge og selv hamre en fod på. Vel at mærke efter at have fortæret en æbleskive og sippet gløgg i en opvarmet julestue.Men Kasper Scheel, Thøger Wessel og Hasse Holst er hverken indehavere af juletræsplantage eller julestue. De er juletræssælgere i København og holder til på Tove Ditlevsens Plads på Vesterbro. En pavillion sikrer ly og fungerer som overdækket værksted for produktionen af juletræsfødder, og rundt omkring på pladsen står nordmannsgraner og et par rødgraner rankt, men langt fra den jord, de slog Hasse Holst står i spidsen for salget, og han har solgt juletræer fra pladsen de seneste 13 år. Det begyndte som et studiejob, og nu er det blevet en fast del af hans december måned.Berlingske er taget på rundtur i byen for at tage temperaturen på juletræssalget og for at få svar på det spørgsmål, tilflyttere fra Fyn og Jylland stiller sig selv jul efter jul: Hvorfor er juletræets pris så høj i København?.Hovedsagligt fra HornsherredHasse Holst opererer med en meterpris, og et juletræ koster således 200 kroner pr. meter.250 kroner, hvis træet er økologisk.Træerne kommer hovedsageligt fra Hornsherred og Midtsjælland, og han betaler i omegnen af det halve fra leverandøren. Men så skal træerne fragtes, der skal betales for stadeplads og strøm, og oveni det skal der også være en fortjeneste.»Udfordringen ved at sælge træer på Vesterbro er, at her bor rigtigt mange jyder, og de ved jo, hvad træerne koster i Jylland. Men så fortæller vi, hvad det koster at hente juletræer ind til byen, og at vi står her hele måneden.Den forklaring godtages som regel, og så vil de prutte om prisen. Og det gør vi så,« ler Hasse Holst, der årets resterende 11 måneder arbejder som skolelærer.På en god sæson sælger han i omegnen af 400 juletræer, og salget tager til, når juleaften nærmer sig. Det er især de helt små træer, vesterbroerne køber, ligesom bydelens beboere ifølge Hasse Holst efterspørger smalle træer: »Rigtigt mange på Vesterbro bor i små lejligheder, så de færreste har plads til et træ, der er vokset rigtigt. Derfor er mange af vores træer også formklippede på plantagen, så de ikke bliver for brede,« siger Hasse Holst.Anderledes forholder det sig på Frederiksberg, hvis borgere typisk køber mere prægtige juletræer, der syner af noget. Det fortæller Magnus Kirchheiner, som er én af i alt tre stadeholdere på Frederiksberg Allé.»På Frederiksberg går de efter nordmannsgranen og efter høje og flotte træer. Vi plejer at kalde det Disney-juletræet, og det er det, alle på Frederiksberg typisk vil have. Højt, slankt, flot og fyldigt, men uden at være for fyldigt,« siger Magnus Kirchheiner, hvis familie har haft stadeplads på Frederiksberg Allé 55 i 15 år.Han forklarer de københavnske juletræspriser med en økonomisk model.»Udbud og efterspørgsel. Hvorfor er Lagkagehusets brød dyrere i København end i Jylland? Fordi folk vil betale,« siger han og påpeger, at Frederiksbergs borgere er meget kvalitetsbevidste, når træet skal vælges.»Men ellers er køb af juletræ lidt som forelskelser - ekstremt individuelle. Et træ, der bliver kritiseret for at være forkert af én kunde, kan blive solgt fem minutter efter til en kunde, som sjældent har set noget mere formfuldendt.Til gengæld har vi oftest en type, vi foretrækker - ligesom i kærlighedsrelationer - så langt hen ad vejen finder kunderne deres juletræ selv.«.»Vi sælger mange«Heller ikke Magnus Kirchheiner vil tale om fortjenesten ved salg, eller hvor mange træer, han sælger i løbet af julemåneden.»Vi sælger mange,« svarer han.Hvor mange, spørger vi.»Det er nok,« lyder svaret, inden han forbarmer sig og uddyber en smule: »Er det en god forretning at have en slagterbutik i julen? Ja, det er det. Så ja, det er en fin forretning at sælge juletræer, men det er det for de fleste, som sælger ting og sager til julen.Det er nok også derfor, at mange sælger juletræer,« siger Magnus Kirchheiner.Niels Sommer Nielsen har den fire hektar stor juletræsplantage Sommersminde i Egå lige uden for Aarhus, og på sin hjemmeside slår han sig op på at sælge Jyllands »måske billigste juletræer«. 160 kroner, uanset højde - og uanset, om man foretrækker at fælde træet selv eller købe det fældet.Han mener, at forklaringen på, at han kan sælge juletræer så meget billigere end sælgerne i København er, at han ikke har omkostninger til stadeplads eller transport.Med det sagt må de københavnske juletræssælgeres fortjeneste være pæn, mener Niels Sommer Nielsen.»De træer, man køber i Jylland og tager med over til København, koster i omegnen af 100 kroner inklusive moms. Måske 160 kroner, hvis det er supertræer. Og så er der jo langt til 400 kroner. Til gengæld risikerer de at brænde inde med juletræer, og den risiko har vi ikke,« siger han og tilføjer: »Hvis ikke der kommer nok og skærer i år, står træerne stadig til næste jul.«.perd@berlingske.dk Fakta: FAKTA JuletræetNordmannsgranen er danskernes favoritjuletræ. 80 pct.køber denne sort.I 2016 eksporterede Danmark 9,5 mio. juletræer.I 1914 blev der for første gang opsat et juletræ på Rådhuspladsen i København.En to meter høj nordmannsgran har omkring 300.000 nåle.Kilde: Brancheforeningen Danske Juletræer.
Juletræssalget er i gang, og mens borgerne på Vesterbro shopper småt, shopper frederiksbergere højt. Til gengæld shopper de alle til landets måske dyreste meterpris.
Det er mandag. Jeg bevæger mig med hastige skridt ned ad Halmtorvet på Vesterbro i København. Jeg er på vej ned i en tyrkisk klub. En klub, der mere eller mindre er forbeholdt mænd. Jeg går to trin op ad en trappe og hiver i en brun dør. Jeg bliver overfaldet af cigaretrøg og blikke, der nøje undersøger min statur. Jeg venter på at skabe øjenkontakt med et menneske. Se mig. Er der ikke noget genkendeligt ved mig? Jeg er en af jeres egne. Vi har nærmest de samme næser. Ingen respons.»Merhaba,« siger jeg og sætter mig ved et bord, hvor der sidder nogle ældre herrer og spiller kort. De fleste fortrækker ikke en mine. Jeg kan ikke vurdere, om de er optaget af spillet, eller om de er ligeglade.Jeg kigger rundt i det spartansk indrettede lokale.Det eneste iøjenfaldende er den limegrønne farve på væggene.Story of my lifeJeg beslutter mig for, at jeg lige så godt kan lære at elske den, for jeg kommer til at tilbringe en del stunder hernede i de kommende dage. Jeg bemærker at der sidder en journalist og fotograf fra en anden avis. De er her for at tale om Erdogan. Manden der er på alles læber i disse dage.Jeg prøver at starte en samtale på tyrkisk med en af mændene.»Er du tyrker,« spørger han mig. »Ja.« Paradoksalt nok er det, det eneste tidspunkt, jeg altid svarer, at jeg er tyrker: Når en tyrker spørger mig.»Jeg troede, du var dansker,« siger han smilende til mig, »har din mor og far ikke lært dig at tale ordentlig tyrkisk?« Story of my life: Danskerne tror, jeg er noget andet end dansk, og tyrkerne tror, jeg er dansker. Rent juridisk er jeg begge dele. Dansker og tyrker. Jeg er en af dem, som Erdogan gerne vil have fat i. En del af den tyrkiske diaspora. »Er du her også for at tale om Erdogan?« spørger han.»Jeg er her, fordi jeg altid har spekuleret over, hvad der foregår i disse mandeklubber.« »Hver gang, der kommer nogen fremmede herind, fortæller vi dem bare at det er en bøsseklub,« hvisker en anden mand til mig. Jeg griner af joken, og tager min jakke og mit halstørklæde af. Jeg sætter mig godt til rette i plasticstolen.»Ryger du,« spørger en mand og rækker mig en Prince. Jeg tænder den og betragter de mennesker, der sidder rundt omkring i lokalet. Gennemsnitsalderen må være 50. Det er min fars generation, gæstearbejderne, der sidder herinde. Og jeg er deres generations datter: Gæstearbejderens datter.»Hvad hedder du,« spørger Ali mig. Dudu.»Dudu. Dudu, det er et gammelt navn. Det er der ikke mange, der hedder. Hvor er du fra?«  Afyon, Emirdag.»Folk fra det område er som regel høje og sejlivede.Og så er de også kendte for deres salamier.«.Barndom i TyrkietDa jeg var barn, tog mine forældre, søskende og jeg ofte på lange rejser til Tyrkiet. Gerne tre-fire måneder ad gangen. Altid til min fars landsby Çaykisla. Det var her, jeg lærte at elske lugten af kostald. Høste valmuer.Genne geder og får ind i stalden. At bande. Ride på æsel. Tygge tyggegummi. Spille fem-sten. At danse med træskeer til bryllupper. Skide i et hul i jorden. At dansk er mit modersmål. Frygte slanger. Spise min farfars honning. Sove på hustaget. Og at drikke mig fuld med mine fætre. Undskyld, kære familie, jeg ved godt, at det er haram.Det var også i landsbyen, at jeg lærte, at mændene havde et privat rum. En klub, en café, hvor der var adgang forbudt for kvinder og pigebørn. Jeg kunne ofte stå ved vores køkkenvindue, mens jeg lavede røræg, og stirre lige over i klubben, hvis de havde åbnet døren for at lufte ud. Mændene sad med benene over kors og så tv, alt i mens deres fingre trak i bedekransens perler. Tv'et var altid tændt. Og de drak te. Sort te. Med sukker. Hvis du skulle støde ind i en tyrker, der ikke bruger sukker i teen, så er der noget galt. Og hvis du møder en tyrkisk mand, der ikke ryger, så står det slet til.' Hvad vil de også i Holland?'Tilbage i klubben på Vesterbro får jeg serveret et glas te. Jeg kigger op på et af stedets to fjernsyn. Der kører musikvideoer non-stop kun afbrudt af nyheder.Den 16. april er der folkeafstemning i Tyrkiet. Et valg, der kan ændre republikkens forfatning og give præsident Erdogan yderligere magtbeføjelser. Det vil i praksis betyde, at han kan sidde på magten indtil 2029, alt imens han egenhændigt ville kunne opløse landets parlament, udstede dekreter, og hyre de ministre, han ønsker, hvilket hans kritikere påpeger vil underminere de demokratiske processer.»Hvad fanden vil de også i Holland,« udbryder en af klubbens gæster, »det er et tyrkisk valg, ikke et europæisk.«. I forrige uge satte den tyrkiske udenrigsminister, Mevlüt Çavusoglu, sig i et fly med kurs mod Holland.Han skulle have holdt en tale ved et tyrkisk vælgermøde.Tyrkiet fører også valgkamp i de europæiske lande, hvor der er en stor koncentration af tyrkere med stemmeret. Ifølge det tyrkiske udenrigsministerium bor der cirka 4,6 millioner tyrkere i Vesteuropa.Den tyrkiske charmeoffensiv i Holland slog fejl, og de hollandske myndigheder cementerede yderligere deres modvilje mod det tyrkiske politiske etablissement ved at nægte familieministeren Fatma Betül Sayan Kaya adgang til landet og eskortere hende til den tyske grænse.En diplomatisk krise er udbrudt, og Tyrkiet truer Holland med politiske og økonomiske sanktioner.Krisen har indtil videre resulteret i, at 40 hollandske malkekøer er blevet udvist fra Tyrkiet.Eder og forbandelser»Ham dér støtter Erdogan,« siger en lille mand til mig og peger hen mod en ganske velklædt gæst. Jeg kigger på dem begge to. Det står efterhånden klart for mig, jo mere jeg lytter til de samtaler, der føres ved klubbens runde borde, at alle har deres egen politiske overbevisning. Overbevisninger der fører til højlydte diskussioner.»Han ødelægger det for os alle sammen,« råber en mand, som tidligere på dagen er blevet udpeget som kommunist. »Hvorfor skulle jeg dog stemme. Jeg skal ikke have noget med det at gøre.«, »Hold nu kæft, min kære,« og: »Hvis det ikke var fordi, der sidder en kvinde ved bordet, havde jeg kastet nogle besværgelser efter dig.« De politiske diskussioner varer fem minutter. Folk lukker raseri ud, og derefter bliver gemytterne dæmpet.Morteza, der er fra Aserbajdsjan og Iran sidder og klukler.»Hvorfor kom du til Danmark,« spørger jeg ham.»Khomeini,« svarer han med et skævt smil. »Hvad føler du dig som: dansker eller tyrker,« fortsætter han.»Sådan et spørgsmål kan hun da ikke svare på,« bryder en mand ind. Og derefter starter der et mindre, men kærligt, skænderi.Tak for parabolenJeg tænker tilbage til de dage, hvor jeg sad hjemme i mine forældres stue i Esbjerg og så fjernsyn sammen med min far. Tak skæbnen for parabol-tv. Det er først i dag, jeg ved, hvilken gave det egentlig har været for min tyrkiske kulturforståelse, men når jeg sidder nede i klubben bliver jeg mindet om, at jeg ikke er helt ligesom dem.»Kender du ikke Zeki Müren?« spørger Ali mistænksomt, »sig mig, hvor vokset op?«  Jylland.Det var også hjemme i den jyske dagligstue, at jeg lærte om den tyrkisk-kurdiske konflikt. At jeg skulle holde med mine egne: tyrker-tyrkerne. Altså tyrkere uden kurdisk baggrund. Det var også i mine forældres dagligstue, jeg så Tansu Çiller blive valgt som den første, og hidtil eneste, kvindelige premierminister. Jeg var meget fascineret af hendes udseende. Jeg synes ikke rigtig, hun lignede en tyrker. Det var også hjemme i mine forældres sofa, at jeg lærte at bande på tyrkisk.Besværgelser er en folkesport i Tyrkiet, og det skulle komme mig til gode i ugens løb nede i klubben, for der fyger skældsord i lokalet, når det kommer til den aktuelle politiske situation i Tyrkiet.Fremskridt i landsbyerneSiden Erdogan kom til magten i 2003, er jeg ofte blevet spurgt, hvad min holdning til ham er. Spørgsmålet har altid irriteret mig, fordi jeg synes, det er for let at sige, at jeg enten er med ham eller mod ham. Jeg er altid på folkets side, også selv om deres valg til tider kan være uigennemskuelige og uforudsigelige.I mit barndoms Tyrkiet oplevede jeg, især i landområderne, at folk var fattige, og at mange familier var afhængige af den økonomiske hjælp, de fik fra deres børn eller andre familiemedlemmer, som var rejst til Europa for at arbejde.Så længe jeg kan huske, har min far hjulpet sin familie i Tyrkiet, endda ved at forlove mig til min fætter Hassan. Heldigvis blev det bryllup aldrig til noget, da han rent faktisk blev forelsket i en anden kusine, der er bosat i Belgien. Den dag de blev gift, dansede jeg som en vanvittig med træskeer til deres bryllup.Alle familier i landsbyen ønskede, at deres børn blev gift med en europæisk tyrker, for på den måde kunne man sikre sig et bedre liv, for livet i landsbyen var hårdt. Der var intet arbejde. Endsige veje. Køleskabe.Vandhaner. Toiletter. Telefoner var forbeholdt de få. Og husene. Ja husene, var nærmest bygget af tørrede kokasser. Men med tiden er velstanden blevet forøget i landsbyen, blandt andet takket være de europæiske tyrkere og Erdogan. Man skal ikke undervurdere, hvorledes han har genoprettet landets økonomi og bragt vækst. Jeg talte for nylig med min mor.»Hvordan står det til i landsbyen, mor?« »Folk har det godt. Der er blevet bygget veje. Folk mangler ikke noget. De har et liv ligesom os. Kommer du ikke med derned i sommerferien?«.Mere end Istanbul og AnkaraMin forhutlede landsby er åbenbart en saga blot.Sidst jeg var der, skulle jeg stå på en bakketop for at få signal på min mobiltelefon. I dag har de fleste af mine fætre og kusiner en Facebookprofil. De har opvaskemaskiner og huse bygget af fundablokke. Gad vide, om min onkel Mahmut stadig kalder ind til bøn i landsbyens eneste moske? »Er du egentlig muslim?« spørger en af klubbens gæster mig. Jeg har ikke lyst til at svare på spørgsmålet, men lad mig sige det således: Mine forældre er muslimer.Siden Kemal Atatürk grundlagde republikken i 1923, har man forsøgt at holde religion og politik adskilt.Landet har længe brystet sig af at være sekulært og demokratisk. Men det er en ganske lille elite, der har forsøgt at holde sekularismen i hævd. Og Erdogans kritikere siger, at landet står til at blive islamiseret.Omvendt kan man også kritisere kritikerne for at være elitære og ude af trit med virkeligheden.Tyrkiet er ikke kun Istanbul, Antalya, eller Ankara: sekulariserede storbyer. En stor del af Tyrkiet er landområder og små byer. En stor del af folket bekender sig til islam, og for dem er Erdogan en af dem - en mand af folket. Og hans tiltag for at bringe islam ind i det politiske landskab er kærkomment.»Vi har ikke brug for et kalifat i Tyrkiet igen,« siger en tydelig ophidset mand til mig i klubben. »Hvad skal vi med det?« fortsætter han, og tager en slurk af sin raki, »vil du have et glas?«  Nej tak, jeg drikker ikke.Klubbernes sidste mændEn gråhåret mand reciterer en sang for mig på tyrkisk: »Jeg døde en forårsaften, mens jeg kaldte dit navn/ Den sidste rose visnede, og jeg begravede den i mit hjerte/ Jeg døde af kærlighed. Jeg døde af kærlighed« »Kender du ikke den sang,« spørger en anden mig, mens han prøver at finde den på Youtube på sin mobiltelefon, »kender du ikke din kultur?« Jeg skammer mig lidt over ikke at kende deres rødder.Vores rødder.»Sidder du og venter på nogen? Du ser søgende ud,« fortsætter han. »Nej,« siger jeg og tænder en smøg, selv om lokalets røg allerede dolker mig i øjne og hals. »Om 10-15 år eksisterer et sted som dette ikke længere,«, siger en mand i lædervest eftertænksomt.»Det her sted redder os fra ensomhed. Vi bliver ikke gamle alene.« Det går op for mig, at den tyrkiske klubkultur synger på sidste vers. Min generation og de efterfølgende gør ikke brug af klubberne og har ikke i sinde at videreføre dem. Og jeg må også erkende, at min generation ikke skal træffe beslutninger i et land, vi ikke er bosat i eller har i sinde at vende tilbage til.Jeg skal ikke videreføre Tyrkiet fra Danmark. Jeg stemmer ikke ved det forestående valg i Tyrkiet, på trods af at jeg juridisk set er en del af folket. Jeg lader landets befolkning bestemme over deres liv og fremtid.»Jeg døde en forårsaften, mens jeg kaldte dit navn/ Den sidste rose visnede, og jeg begravede den i mit hjerte/ Jeg døde af kærlighed. Jeg døde af kærlighed,« synger en tyrkisk stemme ud af mobiltelefonens højtaler.Vi har valgt at anonymisere de mennesker, der har udtalt sig om Erdogan og tyrkisk politik. Deres identiteter er redaktionen bekendt.modernetider@information.dk Danskerne tror, jeg er noget andet end dansk, og tyrkerne tror, jeg er dansker.Rent juridisk er jeg begge dele. Dansker og tyrker. Jeg er en af dem, som Erdogan gerne vil have fat i.En del af den tyrkiske diaspora.
Dansktyrkeren Ayse Dudu Tepe har brugt ugen i en tyrkisk mandeklub på Vesterbro. Her er hun blevet klogere på det tyrkiske mindretal i Danmark -og på sin egen holdning til Erdogan og den kommende folkeafstemning TYRKIET FORFATNINGSKAMP.
I en lejlighed på ydre Vesterbro slapper syvårige Malte af på sofaen med sin mor, Maria. De har lige spist aftensmad, Maltes far er i køkkenet, og Maltes storebror, Louis, læser på sit værelse.»Jeg vil også ta' til fodbold selv. Hvorfor er det kun Louis, der må?« spørger Malte.»Fordi han er større end dig, skat,« svarer Maria.Malte lader sig ikke affeje. Han må jo gerne gå i skole alene, påpeger han, og Peter og Yuri cykler selv til fodbold. Maria er skeptisk. Hun forklarer, at Peter er ældre end Malte, og hvad med den store, trafikerede vej, han skal krydse på vej til klubben? »Men kan jeg så ikke cykle med Peter og Yuri derover engang?« forhandler han.»Det kan vi måske godt prøve,« svarer hun.»Ja, ja!«, råber Malte, mens han hopper triumferende op på sofaen.Udvekslingen er en af flere hundrede, som antropolog Nana Clemensen har overværet i sit feltarbejde blandt børnefamilier på Vesterbro i København. Clemensen forsker i børneliv ved DPU, Danmarks institut for Pædagogik og Uddannelse, og i sit seneste studie undersøger hun livet i moderne storbyfamilier. Hun ser blandt andet på, hvordan børn som Malte tilkæmper sig små sprækker af frihed i en hverdag, der ellers ligger i ganske faste rammer.»Det var noget, børnene tillagde meget stor værdi: At de nu måtte gå i skole selv, eller at de nogle gange fik lov til at gå over i parken alene.Men det var tydeligt, at der var tale om meget få steder, og at det var nogle meget nøje tilrettelagte spillerum. Det var en meget afgrænset frihed,« fortæller Nana Clemensen.I de seneste årtier er det blevet mere almindeligt at lade sine børn vokse op i en etageejendom i byen. I København er antallet af børnefamilier steget med knap 21.000 - næsten 40 procent - siden år 2000. Særligt i brokvartererne og i indre by bliver børnefamilierne boende, og mange af de familier, der bliver, tilhører overklassen eller den højere middelklasse.Nana Clemensen ville gerne undersøge, hvordan storbyens rammer former børns og voksnes liv og besluttede sig derfor for at undersøge hverdagslivet i en andelsforening på Vesterbro, som hun kalder »AB Vesterhaven«. I halvandet år besøgte hun med jævne mellemrum familier fra foreningen, heriblandt Maltes forældre, et velstillet sociologpar, men også en enlig gudfar på førtidspension, en skolelærer, en musiker og et forældrepar med kurdiske rødder. Hun var med til den store sommerfest, der blev holdt i foreningens gård, hun tilbragte tid med familierne i lejlighederne og fik lov at være med, når børnene legede.»Det kan måske synes velkendt og lidt kedeligt,« siger Nana Clemensen, som tidligere har været på feltarbejde blandt familier i en landsby i Zambia. »Men jeg tror på, at vores eget lille liv rummer enorme dybder. At det er sammensat og interessant og værd at beskæftige sig med.« AB Vesterhaven, som tæller 276 lejligheder og omkring 100 børn under ti år, er på mange måder en typisk ramme for det moderne familieliv i storbyen. Midt i bebyggelsen ligger en stor, grøn gård, som med græsplæne, legepladser og boldbane er samlingssted for mange af familierne i weekenden, især om sommeren.I hverdagene er gården tom det meste af dagen.I dagtimerne er forældrene på arbejde og børnene i vuggestue, børnehave eller skole, og derudover er børnenes liv fyldt af forskellige fritidsaktiviteter i nabolaget. Den resterende tid bruger de typisk sammen med deres familie i lejligheden.Forældrene, Nana Clemensen talte med, var glade for fællesskabet og de fælles aktiviteter i foreningen, og selvom hverdagene var travle og sjældent levnede tid til leg i gården eller snak med naboerne, beskrev mange af beboerne en følelse af at bo i en »urban landsby«. De satte pris på de mange aktiviteter, byen gav dem adgang til, og på områdets kulturelle mangfoldighed.Samtidig havde mange af forældrene en fornemmelse af, at deres børn gik glip af noget.Flere havde dårlig samvittighed over, at børnene ikke havde noget tæt forhold til naturen, hvilket de på forskellige måder forsøgte at kompensere for. Eksempelvis gjorde de meget ud af at tage børnene med på udflugter hver weekend.»De syntes, det var vigtigt, at børnene fik lov til at kravle rundt og blive beskidte. De havde en idé om, at børn ikke bliver fuldt udviklede og lykkelige, hvis de ikke får et inderligt og trygt forhold til naturen,« siger Nana Clemensen.Hun påpeger også, at legepladsen i gården virkede som et forsøg på at genskabe noget, der i hvert fald lignede natur. Her var plantet buske, børnene kunne lege i, og bygget legestativer, hvor de kunne kravle op og falde ned - uden at slå sig alt for hårdt.»Man forsøgte ligesom at bringe dem tæt på naturen, selv om livet i en lejlighed ikke umiddelbart lægger op til det. Mange af de voksne talte også om at bo i hus og havde den her forestilling om, at hvis man havde en have, så ville børnene blive anderledes frie og trygge,« siger hun.Forældrene tænkte i det hele taget utrolig meget over, hvad det var for nogle betingelser, de gav deres børn.»Forældre i dag er helt utrolig investerede i deres børn og optagede af, hvad de laver. Der er en helt anden opmærksomhed på børnenes verden, og uanset om forældrene vil det eller ej, så holder de meget øje med deres børn,« siger Nana Clemensen og beskriver, hvordan forældrene havde svært ved ikke at lytte med, når deres barn eksempelvis legede med en af sine kammerater: »' Hygger de sig nu? Nu kommer de vel ikke op at skændes?' Børnene var sjældent helt for sig selv, der var hele tiden voksne i nærheden.« Forældrene var samtidig meget bevidste om, at deres børn ikke oplevede den samme frihed, som de selv gjorde som børn.»De sammenlignede meget med deres egen barndom, som de havde et lidt rosenrødt forhold til,« forklarer Nana Clemensen.Uanset om forældrene var vokset op på en villavej eller i byen, fortalte de typisk, at de voksne var langt mindre optaget af, hvor børnene var, og hvad de lavede. På mange måder længtes forældrene efter at give deres egne børn mere frihed, men samtidig syntes de ikke, at børnene var klar til at bevæge sig rundt i byen på egen hånd.»Vi har nogle stærke idealer om det gode børneliv og det gode byliv og ikke mindst om børns frihed: De skal være selvstændige, de skal selv ud og opleve verden og være nysgerrige, og de skal være stærke, både socialt og psykisk. Og samtidig er forældrene jo skrækslagne for, om der sker deres børn noget.« NANA Clemensen undersøgte også, hvordan børnene oplevede bylivet.Umiddelbart delte flere af børnene forældrenes forestilling om det mere simple og naturlige liv på landet. Mange havde en forestilling om, hvordan det ville være - med huse, træer, buskadser, kæledyr og masser af gemmesteder.Otteårige Karin delte sin mors længsel efter at få et hus og en hund i Københavns forstæder, tiårige Louis fortalte detaljeret om familiens årlige besøg ved Vesterhavet og niårige Merwan fortalte om sine sommerferier hos kusiner, fætre og bedsteforældre i det østlige Tyrkiet. Når de legede »far, mor og børn«, kunne Nana Clemensen høre, at det foregik i et hus med have. På den måde spejlede børnene deres forældres tanker.Et eksempel er en familie, som består af Anna på otte, Mathias på syv og deres forældre Klaus og Christine. De holder »feriemøde« for at finde ud af, hvad de skal til sommer: Otteårige Anna vil gerne til Malaga, som de plejer, Mathias vil gerne til Norge og vandre i bjergene og lave bål. Christine foreslår, at de tager op i bjergene i Italien, hvor de både kan vandre og bade.»Vi skal jo også bare hygge os og være sammen, ikk'?« siger faren Klaus.Udover at illustrere, hvordan det moderne forhold mellem forældre og børn er præget af dialog og forhandling, viser diskussionen også, hvordan både børn og voksne ser ud til at stræbe efter en tilstand af »hygge« og »samvær«, og at de er enige om, at den opnås ved at forlade byen.»Den meget stærke energi, som den urbane middelklasse vier til deres familieferier, vidner også om en nostalgisk forestilling om et mere simpelt liv på landet,« siger Nana Clemensen.Egentlig oplever hun ikke, at børnene savner at være tættere på naturen. For dem kan det at gå alene ned til Fisketorvet være lige så spændende og vildt som en tur gennem skoven.»Jeg tror, børnene har samme forhold til gaderne og den nærliggende park, som man ville have til en skov eller et buskads, hvis man boede uden for byen. De ser det ikke som mere råt eller farligt eller mindre naturligt. Men de lurer helt klart, at det har en betydning for de voksne,« siger hun.Da Nana Clemensen gik i gang med sit feltarbejde, havde hun forestillet sig, at hun skulle følge efter børnene og finde ud af, hvordan de brød med de meget faste rammer, som de voksne gav dem.Hun fandt mange eksempler på, hvordan børn - som syvårige Malte i begyndelsen af denne artikel - forsøgte at forhandle sig til mere selvstændighed og spillerum, men der var ikke nogen af børnene, der for alvor udfordrede forældrenes regler.»Jeg prøvede at finde nogle børn, der brød grænserne, men de her børn er simpelthen så velopdragne. De er enormt dydige og meget opmærksomme på, hvad de må og ikke må. På nogle måder er det lidt nedslående,« siger Nana Clemensen.Børnene skal hele tiden tilpasse sig forskellige arenaer - hjemmet, skolen, fritidshjemmet, byrummet - og de er enormt dygtige til at navigere i de forskellige sammenhænge.»Der er så mange agendaer, de skal leve op til i løbet af en almindelig dag, og derfor er der heller ikke ret meget frirum. De er hele tiden lidt på arbejde. Så der er ikke så meget plads til den der totalt frie undersøgelse af verden, jeg gik på jagt efter,« siger Nana Clemensen.Det er selvfølgelig ikke kun børn, der bor i byen, som har et indskrænket frirum, understreger hun, men byens rammer kan måske forstærke effekten.Samtidig er det værd at bemærke, at det moderne byliv også giver børnene en masse muligheder, som deres forældre ikke havde.»I dag er byen i langt højere grad udformet på børnenes præmisser. Den er fuld af store legeområder og parker, som er tilrettelagt med henblik på børns frie udfoldelse, og på den måde er det en større by, der åbner sig for børnene.Forældrene forsøger i højere grad at åbne verden for dem,« siger Nana Clemensen.Hun understreger også, at alle børnene, over en kam, var lykkelige for at bo, hvor de boede.»For dem var Vesterbro det bedste sted i verden. Der var ikke nogen af dem, der ville bo et andet sted,« siger hun.
Etnografi. Flere og flere børn vokser op i storbyen, men drømmen om et friere liv på landet er stadig stærk - dog mest hos forældrene. En antropolog tog på feltarbejde blandt børnefamilier på Vesterbro i København.
Danmark. Ikea har fået lov at opføre et varehus ved Dybbølsbro i København.De skal dog selv samle det.Varehuset får et tag, som indgår i et grønt bælte, som skal sno sig mellem de mange nye højhuse på Posthusgrunden mellem broen og Tivoli. Samtidig udvides Dybbølsbro væsentligt.Et flertal i Borgerrepræsentationens teknik-og miljøudvalg har nu vedtaget de planer, der kommer til at ændre området omkring Dybbølsbro.Det tillader opførelsen af et Ikea-varehus på østsiden af broen og åbner også for byggeriet af to højhuse på op til 77 meter med 500 ungdomsboliger på vestsiden.Varehuset bliver på 37.000 kvadratmeter og bliver dermed nogenlunde på størrelse med kædens varehus i Taastrup, der regnes for det største.Planen er, at det især skal være henvendt til kunder, som går eller cykler til stedet, skriver forvaltningen i sin indstilling til udvalget, hvorefter det tilføjes, at de 350 nye parkeringspladser til biler må være tilstrækkeligt.Kommunen stiller krav om transparente facader for at undgå de traditionelt lukkede facader i de store varehuse og forlanger, at de lukkede dele af facaden begrønnes.Det har man andre steder i byen løst ved at sætte grønne kakler op på de lukkede mure i gadeniveau, så fodgængerne har noget grønt at se på.Med byggeriet følger en udvidelse af Dybbølsbro, der ventes at skulle håndtere meget mere trafik end i dag.Ud over det store møbelvarehus og ungdomsboligerne kommer en ventet udvidelse af indkøbscenteret Fisketorvet.Det vil øge mængden af cyklister på broen fra omkring 15.000 i dag til cirka 26.000 om dagen i 2025, forudser kommunen i sine trafikprognoser.I dag er broen delt i to parallelle broer.Nu bliver mellemrummet mellem de to fyldt ud, så der kommer en ti meter bred, dobbeltrettet cykelsti fra Ingerslevsgade og frem mod Cykelslangen.Der gøres også plads til cykelparkering på broen, så rejsende fra S-togsstationen og kunder til Ikea-varehuset kan sætte cyklen fra sig langs broens kant.Den udvidede Dybbølsbro vil være færdig ved udgangen af 2019, fremgår det af planerne.Ikea venter selv, at det nye møbelvarehus kan stå færdigt nogenlunde samtidig.Planerne blev vedtaget af et flertal, men mødte modstand fra de konservative i Borgerrepræsentationen. Partiet stemte imod den lokalplan, der tillader byggeriet af Ikea.Gruppeformand Jakob Næsager er bange for, at det kommende varehus bliver alt for dominerende - en frygt, han deler med blandt andre Vesterbro Lokaludvalg.astrup@pol.dk .

Han er blot 15 år og har lige kastet med karameller i 9. klasse. Hans stemme og fysiske fremtoning mangler fortsat testosteron. William Østrup er en venlig dreng, men endnu ikke en voksen mand.Om det er derfor, at hver anden butik på Vesterbro overholdt loven tirsdag og afviste at sælge tobak til den mindreårige, eller det skyldes, at Politikens kampagne for en håndhævelse af dansk lovgivning nu på sjette uge har vist effekt, er usikkert. Vi fortsætter i næste uge.Afvist. Irma, Axeltorv 3, 16.10 Solgt. Irma, Vesterbrogade, 16.51 Afvist. SuperBrugsen, Kbh. V, 17.15 Signe D. Frese, direktør for social ansvarlighed i Coop (Brugsen og Irma): »Vi er glade for at se, at det går i den rigtige retning. Det er ingen tvivl om, at det er et langt og sejt træk«. Afvist. Rema 1000, Hammerichsgade 1, 16.15 Afvist. 7-Eleven, Ved Vesterport 3, 16.21 Afvist. 7-Eleven, Vesterbrogade 6 E, 16.25 Solgt. 7-Eleven, Vesterbrogade 37, Kbh. V, 16.47 Solgt. 7-Eleven, Vesterbrogade 77, Kbh. V, 17.04 Jesper Østergaard, adm. direktør i virksomheden bag 7-Eleven: »Vi introducerer nu en teknisk løsning i vores kassesystem, som vil være med til at minde alle medarbejdere om, at der skal spørges om id. Dette implementeres i næste uge - uge 22. Forhåbentlig vil mindreårige derfor inden længe blive afvist, for selvfølgelig skal vi følge reglerne«. Afvist. Netto, Kampmannsgade, Kbh. V, 16.30 Solgt. Circle K, Kampmannsgade, Kbh. V, 16.32 »Jeg må beklage, at det er lykkedes en 15-årig at købe cigaretter. Det er noget, vi tager alvorligt, og vi har i slutningen af april iværksat en række initiativer internt for at sætte fokus på problemet«. Ann Kirstine Havsteen, presseansvarlig Circle K Solgt. Q8, Nyropgade, Kbh. V, 16.35 Marie Sheye Lund, presseansvarlig i Q8: »Vi har lige talt om det i netværket, fordi vi var blevet fremhævet positivt i Politikens test. Og nu, hvor det desværre ikke er gået som håbet, tager vi det op igen. Vi tager det meget alvorligt«. Solgt. Lidl, Vesterbrogade, Kbh. V, 16.43 Henriette Tang Vinkel, kommunikationskonsulent i Lidl Danmark: »Selv om vi har sat flere tiltag i værk og italesat problematikken over for vores butiksansatte, må vi konstatere, at det ikke er godt nok«. Afvist. Føtex, Vesterbrogade, Kbh. V, 17.01 Solgt. Aldi, Rejsbygade, Kbh. V, 17.19 Mikkel Freiesleben, direktør i Aldi Danmark: »Vi er i færd med at skole alle medarbejdere yderligere i denne vigtige disciplin«.Fakta: TOBAKSSALG TIL BØRNLOVEN, DE FLESTE BLÆSER PÅ59/75 Politiken vil hver uge teste, om en mindreårig kan købe cigaretter, selv om salg til børn er ulovligt. Indtil nu er det sket i 59 ud af 75 butikker.
TOBAKSSALG NYHED På sjette uge undersøger Politiken ulovligt tobakssalg til mindreårige. William Østrup på 15 år fik købt syv pakker cigaretter.
Tilfældige blev ramt af skud, politiet udsendte kollektive advarsler til unge mænd, og visitationszonen på Nørrebro blev forlænget gang på gang. 
Boligmarkedet blev påvirket i efteråret, da hyppige skyderier plagede Nørrebro. 
Man kan godt se, at den lange fyr i Real Madrid-trøjen er god. Forsvarerne kan ikke komme ind på livet af ham, fordi han placerer sin krop mellem dem og bolden, når han ruller den fremad med sålen. Han holder roligt på bolden, inden han med en kort acceleration skifter retning og er væk.»Jeg blev headhuntet til Lyngby for nogle år siden,« fortæller Nikolaj efter træning.Solen skinner, men det er køligt, Nikolaj er 15 år gammel: »Jeg var rigtig dygtig, jeg gik meget op i fodbold, og så hentede de mig.« Han er en af dem, som kunne være blevet til noget. Det kan man se på hans omgang med bolden og hans måde at holde kroppen på. Men nu er Nikolaj tilbage i Vestia på Vesterbro, hvor han træner på en af klubbens kun to baner, som er omringet af pigtrådshegn. Der er altid tilskuere til Vestias træninger, siger man, fordi banerne ligger lige ved siden af Vestre Fængsel, og fangerne kan stå i vinduet og følge med.»Jeg kunne ikke så godt lide den måde, man omgås hinanden på i elitefodbold, altså uden for banen, hvor man var konkurrenter,« forklarer Nikolaj.Det var ikke let at skifte tilbage til hans barndomsklub, for han havde jo en drøm om at blive professionel: »Men jeg savnede at være sammen med mine venner til træning.Herude går vi op i fodbold, det er derfor, vi spiller. Men det er også et niveau, hvor man kan hygge sig og grine, hvis man laver fejl. Vi tager på nogle fede ture sammen, og trænerne går op i, at vi har det godt.« Nikolaj kigger over mod en lille skaldet mand i træningsdragt med skæg: »Jeg har haft Søren som træner, siden jeg var seks år gammel. Jeg havde været væk nogle år, men han tog bare imod mig, da jeg kom tilbage.Det var helt i orden. Stille og roligt. Det er det samme med ham.«.Frirum fra kravBK Vestia ligger mellem Vesterbro og Sydhavn. Her kommer drenge og piger fra det gamle, hårde sydhavnskvarter, fra det mondæne Vesterbro og fra de sociale boligblokke omkring klubben. Her er piger, som spiller fodbold med tørklæde, unge fyre, der bliver trænere for de små i klubben, og børn i alle aldre, som lærer at øve sig på det, man vil være god til, og være sammen med dem, som kan være besværlige ovre i skolen. Vestia bygger kammeratskaber: »Vi er meget bevidste om, at vi er en breddeklub. Vi har ingen eliteambitioner.Der skal være plads til alle uanset niveau. Og vi prøver at give udfordringer til alle uanset niveau,« siger Søren Vesterbæk. Han er 53 år, træner for to ungdomshold og formand for klubben: »Det er mange år siden, der har været andagt før kampe, men vi er den første KFUM-klub i Danmark.Jeg mener også i verden. Det har nok startet med at hedde næstekærlighed.Og der er et eller andet i klubben med, at vi gerne vil tage os af hinanden. Det drejer sig ikke kun om at blive gode til indersideafleveringer, vi lægger også armen om skulderen på hinanden.« - Hvor mange timer om ugen bruger du i klubben? »Jeg lavede en optælling for et stykke tid siden, fordi jeg var klar over, at jeg brugte for mange timer.Jeg fandt ud af, at jeg i snit bruger over 20 timer om ugen på fodbold.« - Hvorfor er det for mange? »Jeg har også en familie, som gerne vil se mig. Der er mange kampe i weekenderne. Og jeg har lidt svært ved at forklare konen derhjemme, at fodbold er det vigtigste i verden.Hun har også sin egen mening. Ind imellem må jeg gå på kompromis.Det kommer i vejen for de andre ting, jeg også burde have i mit liv.« Vi sidder efter træning i et lokale med papkasser fulde af træningstrøjer og et enkelt bord i midten med fire stole omkring. Det er klubbens kontor.Tobias Ilum, som er medlem af bestyrelsen og træner for to hold, bruger mellem 12 og 15 timer om ugen i klubben. Og så kommer administrationsarbejdet oveni, fortæller han.Han er 29 år gammel: »Det startede som et integrationsprojekt for mig. Jeg var jyden, der kom til København og ville lære nogle mennesker at kende.« Han har selv spillet fodbold hele sit liv.»Der har altid stået nogen og taget imod mig, når jeg skulle til fodbold.Så jeg ville gerne give noget tilbage. Jeg ville gerne være med til at forme nogle små spillere og små mennesker.« - Hvad skal fodbolden være for dem, som spiller her? »For mig handler det om at skabe det her frirum fra alle de krav, som bliver stillet til ungerne andre steder i det moderne samfund. Vi stiller krav om, at de skal komme til tiden og være tilstede, når de er her. Men hvis de trænger til en pause, så får de en pause, og vi står ikke og skriger dem ind i hovedet og siger, de skal gøre sådan her,« svarer Tobias Ilum.Vi gider demTrænerne skal ifølge Vesterbæk forstå, at de er nogle særlige voksne for dem, som kommer i klubben: »De her unge mennesker møder jo rigtig mange voksne. I første omgang er det deres forældre, som har ansvar og myndighed. Så er der nogle voksne ovre i skolen, og hvis de går i fritidsklub, er der også nogle voksne der. Men det er jo alle sammen nogen, som i et eller andet omfang har pligt til at tage sig af dem. Vi er de voksne, som bare gider dem, og det er den eneste grund til, at vi er sammen med dem.« »Vi er sammen med de her unger i øjenhøjde. Og hvis du først kommer ind på livet af dem og har deres fortrolighed, så er det utroligt givende.De kan godt være blæste oven i hovedet som teenagere, men de er også skide skægge, og du kan få så meget kvalitet ud af dem.« - Er det det, som arbejdet i klubben gør for jer? »Det lyder åndssvagt, men når jeg har trænet nogle i så mange år, er det givende at se, hvordan de udvikler sig som mennesker også. Jeg skal ikke være forælder eller prøve at tage æren for det, men det er da vildt fedt at vide, at jeg har en aktie i rigtig mange af de der unger,« siger Vesterbæk.Tobias Ilum nikker: »Jeg har trænet de samme personer, fra de var 11 år, til de er 16. Nu går de til eksamen. Man giver dem nogle ting, de kan bruge, når de skal til eksamen, eller når de kommer under pres. Det er det, en forening kan.« Vesterbæk fortsætter sin kollegas sætning: »Vi vil gerne lære dem at planlægge nogle ting, øve sig i det, forpligte sig på det. Og nu prøver vi at bygge et hold op. Det er de altså med til. De sørger for at komme til kampene og måske også få farmand til at køre.« »Det der med at lære, at vi har stået herude hele vinteren og øvet os og trænet, men vi kan godt tabe alligevel. Du kan ikke komme igennem et helt liv uden at tabe en gang imellem. Og så måske også lære at bruge det til noget positivt. Det synes jeg er fantastisk. Hvor får de det henne ellers?« Uden for kontoret står Zarahmar og Festim, de er begge 15 og lige færdige med træning. Festim vil gerne tjene rigtig mange penge, slår han fast. Og her er Vestia altså »ad helvede til«, siger han: »Når man siger, at man spiller i Vestia, siger folk, at de vinder aldrig noget. Men vi hygger. Og Søren  han er ligesom en bror for mig.« »Jeg har lært at spille fodbold her,« siger Zarahmar.»Søren er en rigtig ven. Han lytter meget efter, hvad vi siger. Jeg snakker nogle gange med ham i bilen, når vi kører til kamp. Om piger og sådan noget.« - Hvad siger du til ham? »Det kan jeg da ikke sige til dig, det bliver mellem mig og ham.«.rune@information.dk Vi er meget bevidste om, at vi er en breddeklub.Vi har ingen eliteambitioner.Der skal være plads til alle uanset niveau. Og vi prøver at give udfordringer til alle uanset niveau Søren Vesterbæk Træner, BK Vestia.
Det er ikke et mål at lave landsholdsspillere og elitefodbold i BK Vestia Vesterbro. Det er en klub, som bygger kammeratskaber og lægger armen omkring de unge, som går til fodbold.
@joanbarlose Kbh i flot vejr Politik = Pøls # streetart # politik # pøls # vesterbro

På Halmtorvet på Vesterbro i København starter arrangementet klokken 19: 30.Her taler Jan Mathisen, 3F København, Preben Brandt, projekt UDENFOR, og Anton Nielsen, Aktive Antifascister og Antifascistisk Forum. Musik leveres af Janne Lærkedahl og Stanley Samuelsen.Endnu en gang vil vesterbroere og 4. Maj-Initiativet på Vesterbro mindes dem, der gav deres liv i den retfærdige kamp mod besættelsesmagten 1940-45. Som sædvanligt benyttes fakkeltoget som anledning til at trække linjer op til nutiden med aktuelle politiske paroler.- Det giver desværre stadig mening at gå gennem Istedgade på befrielsesaftenen. Verden er stadig præget af krig, nationalisme og racisme, siger Anne Jessen fra 4. Maj-Initiativet på Vesterbro.Hun tilføjer, at netop disse tre ting var nogle af de centrale elementer, der førte til Anden Verdenskrig i 1940' erne.- Derfor vil vi med fakkeltoget endnu en gang advare mod, at vores humanistiske grundlag og internationale solidaritet også udfordres nu om dage, siger hun.4. Maj-Initiativet mener, at det er vigtigt for os at bruge historien og styrke den historiske bevidsthed på Vesterbro.- Vi var kendt for vores modstand mod den tyske besættelse. Vi er kendt for vores mangfoldighed, rummelighed og solidaritet. Dét skal vi holde fast i den 4. maj, siger Anne Jessen.Efter taler og musik spilles traditionen tro det originale frihedsbudskab, som det lød via BBC i 1945.Herefter er der afgang til og ad Istedgade i fakkeltog mod Enghaveparken.Særligt beboere langs ruten opfordres til at sætte lys i vinduet.Fakkeltoget gør kort holdt ved Stjerne Radio i Istedgade, Vesterbros eneste museum, og kipper med frihedsfanen. Under besættelsen var det arnested for en vigtig del af modstandsbevægelsen.I Enghaveparken slutter arrangementet klokken 22.Arrangør: 4. Maj-Initiativet på Vesterbro.Halmtorvet, København torsdag den 4. maj klokken 19: 30 Se: 4maj.dk Læs denne artikel uforkortet på: arbejderen.dk/ kalender.
MINDEHØJTIDELIGHED OG DEMONSTRATION 4. Maj-Initiativet på Vesterbro opfordrer beboere langs det traditionsrige fakkeltog til at sætte lys i vinduet, når optoget går gennem Istedgade.
Brugte kanyler på legepladserne, og misbrugere, der forsøger at indtage stoffer i trappeopgange, er blevet et langt sjældnere syn på Vesterbro i København, efter at bydelen fik to stofindtagelsesrum i 2012 og 2016.I det hele taget er beboerne på Vesterbro mindre generede af bydelens stofmisbrugere end tidligere, og 6 ud af 10 borgere er enten positive eller meget positive over for de såkaldte fixerum.Det er konklusionen i en ny og endnu ikke offentliggjort undersøgelse, der for første gang har set på, hvordan det er at være nabo til et tilbud, hvor misbrugere under overvågning af sundhedspersonale kan indtage stoffer som kokain og heroin. Efter årelang politisk debat trådte i 2012 en lovændring i kraft, der gjorde det muligt at indtage stoffer i særlige stofindtagelsesrum.På Vesterbro er der oprettet to fixerum. Skyen blev oprettet af Mændenes Hjem i 2012, mens Københavns Kommune oprettede fixerummet H17 i 2016. Derudover er der etableret stofindtagelsesrum i Odense, Aarhus og Vejle.Ifølge den seneste opgørelse fra Sundheds-og Ældreministeriet var der ved udgangen af 2016 registreret 9425 brugere af stofindtagelsesrummene, hvoraf 90 procent var registreret i København.Lektor Esben Houborg fra Center for Rusmiddelforskning ved Aarhus Universitet står bag den nye undersøgelse, som bygger på 30 interviews og et spørgeskema til 600 beboere på indre Vesterbro.Han forklarer, at mens 60 procent er glade for bydelens to stofindtagelsesrum, så har lidt over hver 10. en negativ holdning til rummene." Beboerne bliver ikke konfronteret med stofindtaget på gaden på samme måde som tidligere. Men samtidig viser undersøgelsen, at der i områderne rundt om stofindtagelsesrummene er uro og problemer med affald. Derfor er de nærmeste beboere generet og i nogle tilfælde også negative over for tiltaget," siger Esben Houborg.Han peger på, at en stor del af beboerne giver udtryk for, at misbrugerne skal have lov at være i byen, selvom det giver anledning til gener." Flere af de borgere, vi har talt med, kan ikke forstå, at nogen mennesker skal have det så dårligt. En af beboerne fortalte, at hun oplevede det som lettere at møde stofmisbrugerne som mennesker, når stofindtaget blev fjernet fra gaden. Hun fandt det uværdigt og grænseoverskridende at være vidne til stofindtag på en trappesten," fortæller Esben Houborg.Formanden for Vesterbro Lokaludvalg, Thomas Egholm, mener, at de to stofindtagelsesrum på Vesterbro er et fremskridt, fordi færre indtager deres stoffer på gaden." Men de borgere, der bor helt tæt på, oplever råb, skrig og efterladenskaber af affald.Vi er nødt til at erkende, at der er mange psykisk syge og hjemløse i stofmiljøet, og at de slider på omgivelserne," siger Thomas Egholm.Jens Lundsgaard leder stofindtagelsesrummet i Vejle, der drives af Kirkens Korshær og blev oprettet i december 2016. Han oplever naboernes reaktion som blandet." Vi har både naboer, som synes, det er positivt, at stofmisbrugerne kommer væk fra gaden, og andre, som også gerne vil hjælpe, men som ikke synes, at stofindtagelsesrummet skal være i deres baghave," siger Jens Lundsgaard.soendergaard@k.dk 
Stofindtagelse | Ny undersøgelse viser, at et flertal af beboerne på Vesterbro i København er glade for bydelens fixerum, men de beboere, der bor tættest på, oplever råb og skrig. Tendensen genkendes i Vejle.
Dagens Side 9-pige er ikke en novice - hverken på Side 9 eller i København. Hvis man en dag skulle være så heldig at blive guidet rundt i hovedstaden af sexede Camille, kan man forberede sig på en uortodoks rundvisning i et af de mere farverige brokvarterer.Turen kan nemlig sagtens gå til Istedgade på Vesterbro, hvor fest og tatoveringer får Camilles opmærksomhed.- Der er alt, hvad hjertet kan begære. Så behøver man ikke at rende rundt for at finde det forskellige steder - og så kan man jo altid lige spise en durum bagefter.Til de mere sarte sjæle har hun heldigvis også et par bud, som appellerer til et lidt bredere publikum.- Tja, hvad med Nyhavn og Tivoli? Det er da hyggeligt! jfs.

Hvor bor du?»På Sønder Boulevard. I et rigtigt Vesterbro-smørhul, synes jeg selv. Vi får den skønneste grønne passage, når metrobyggeriet er væk. Det er dejligt, men det skal heller ikke blive for pænt. Da vi flyttede til Vesterbro, var vores område bare en lang strækning med græs, hvor folk lod deres hunde rende og skide. Det var ikke det mest flatterende, men til gengæld var der noget meget oprindeligt over det. Det var ikke så poleret, du ved.Ikke så mange dikkedarer og smarte cafeer«. Hvad kan du bedst lide ved dit kvarter? »Jeg synes, at Vesterbro har alle facetter af mennesker. Jeg elsker at hive min Ikea-klapstol ned på gaden, når der er aftensol, og observere folk. Byen udfolder sig som små teaterscener. Næsten som en tragisk komedie. Der er folk, som hiver deres børn i armen. Forelskede par, der sidder på en bænk. Mennesker, der ligner deres hunde og omvendt. Og så hele show off-hipsterkulturen. Tit defilerer folk forbi og får en snak, og så udvikler dagen sig anderledes, end jeg havde troet. Der er noget umiddelbart ved Vesterbro«. Hvad kan irritere dig ved København? »Jeg er trist over, at boligerne er blevet så dyre, for det spolerer diversiteten, når der bygges nye monstrummer af lejligheder til tårnhøje priser, som ingen har råd til. Og så vil de bygge boliger på Amager Fælled og ødelægge urnatur på strandengen. Det er da knald i låget. Den her unikke natur midt i byen. Det er noget, der gør København til en helt særlig storby. Hvor er det galimatias, når man kan bygge så mange andre steder. Det er ikke, fordi jeg er en gammel minusvækst-hippie, men København skal sgu ikke være så velfriseret. Det er jo det sammensatte, der er skønt. Kombinationen af gammelt og nyt kan være vidunderlig, men det med at bygge både højt og grimt, det ærgrer mig«. Hvad så du gerne, der blev ændret i dit kvarter? »Parkeringsforholdene er helt elendige.Og ja ja, privatbilisme, jeg er helt med..Men når man nu engang har en bil eller en delebil, bliver der nødt til at være et sted at parkere den. De måtte meget gerne grave plads til parkeringskældre, når de nu alligevel er nede og lave metro«. Hvorfor har du valgt, at vi skulle mødes her? »Fordi her både er ekstremt grimt og voldsomt smukt. Grønt og råt på én gang. Banelegemet løber under os. På den ene side ligger Vestre Kirkegård, som er et vidunderligt grønt åndehul, og på den anden side det, der er tilbage af Carlsberg-hallerne, der fortæller nogle skønne københavnerhistorier. I virkeligheden hadede jeg det her område, da jeg var barn. Det mindede mig om Christiane F. og det her low life-Berlin. Men i dag er jeg vild med blandingen af det grønne og det rå. Stedet er for mig en påmindelse om, at man kan blive ved med at genopdage byen. Også de steder, som hænger en langt ud af halsen«.Hvis København skulle have et soundtrack, hvad ville det så være? »Det er svært, fordi København har så sindssygt mange forskellige stemninger.Den ene dag er det et stykke Mozart, den næste et nummer med Sort Sol. Ellers har København jo sine helt egne lyde, og jeg lukker mig aldrig inde med musik i ørerne, når jeg cykler rundt i byen.Jeg elsker at høre byen. Biler, der gasser op. Musvitter, der pipper. Børn, der griner. Tog, der rumler. Det er lyden af København«. Har du et stamsted i København? »Mange. Det skifter lidt efter det humør, jeg er i. Men et sted, jeg bliver ved med at komme tilbage til, er Kihoskh, som ligger lige i vores ' forhave'. Keld, ham, der ejer den, har vi kendt i mange år. Han har virkelig forstået at få aktiveret nærområdet, synes jeg. Der har været alt fra open air-bio, poetry slam, politiske debatmøder til ølsmagning, you name it.Der er liv, og der er plads«. Har du en yndlingsbygning i byen? »Vor Frelsers Kirke på Christianshavn er vidunderlig. Det er helt unikt, at man kan gå uden på og rundt om den. Den er både smuk, og så giver det en helt anderledes oplevelse af København, når man står på toppen af kirken«.ibyen@pol.dk 
Skuespiller Anette Støvelbæk, der i slutningen af september er aktuel i ' Det kolde bord' på Betty Nansen Teatret, er vild med byens grønne åndehuller, hornfisk i havnen og Kihoskh på Vesterbro.
KULTUR Aarhus Festuge blev officielt åbnet, da borgmester Jacob Bundsgaard fredag 25. august tændte for den store midlertidige arkitektur/ naturinstallation ' Vesterbrofaldet' på Vesterbro Torv.Vesterbrofaldet er designet af SLA Landskabsarkitekter i samarbejde med Aarhus Festuge under overskriften brobygning.Vesterbrofaldet skal bygge bro mellem by og natur og skabe nye naturoplevelser på en af de mest trafikerede pladser i Aarhus.- Med Vesterbrofaldet viser vi helt konkret, hvordan en grøn, naturbaseret byudvikling kan sikre og styrke den fortsatte by-og livskvalitet i Aarhus. Når man bygger så meget, som man gør i Aarhus, skal man sikre, at der også kommer natur til byens borgere, siger partner og grundlægger af SLA, Stig L. Andersson i en pressemeddelelse.10.000 liter vandProjektet består af et stort stillads formet som en trappe med siddemøbler, der ender i et grønt byrum med 64 m2 skov på toppen. Fra toppen skaber 10.000 liter vand et vandfald.Vesterbrofaldet er første del af et treårigt samarbejde mellem SLA og Aarhus Festuge under navnet City Nature 1: 1, hvor SLA hvert år skal realisere et midlertidigt byrumsprojekt, der 1: 1 diskuterer, hvordan Aarhus kan sikre en helhedsorienteret og naturbaseret udvikling af byen.Kaptain.
Festugen blev skudt i gang med indvielsen af et otte meter højt vandfald midt i Aarhus.
Hvor bor du? På grænsen mellem Vesterbro og Frederiksberg.Hvad kendetegner dit kvarter? »Det er totalt idyllisk, men bevæger man sig tre skridt væk, så er man på Vesterbrogade, hvor der er kaos, og det kan jeg godt lide. Jeg fungerer ikke i total stilhed, men det er også godt nogle gange at få noget ro. Så når jeg får klaustrofobi over al den tomhed og idyl, så kan jeg gå ud på gaden og slappe af igen. Men der kan godt blive lidt fisefornemt - det er et rigt kvarter, hvor alting skal være meget pænt, og hvor der skal være stille om aftenen. Jeg har fået mange klager fra mine naboer, fordi jeg ikke kan finde ud af at holde min kæft om aftenen. Jeg kan godt lide Vesterbro, men det er ikke så broget, som jeg drømmer om, at det skulle være«. Hvor går du i byen? »Jeg er en brun værtshus-pige. Jeg er glad for Trabibar, hvor der er gratis saltstænger, og hvor man må ryge indenfor, Fingerbøllet på Christianshavn og Det Rene Glas på Nørrebro. Samtalen bliver altid bedre, når man er på et værtshus, fordi der er mørkt og gustent.Det er hyggeligt, at der sidder sutter og sømænd i baren, og så er der en intimitet over det«. Har du et stamsted? »Fingerbøllet på Christianshavn, hvor jeg er på fornavn med bartenderne. De var meget bekymrede for min studentereksamen, da jeg gik i gymnasiet - og de var meget lettede over, at jeg fik den hue, fordi jeg sad dernede hele tiden.Og så min boghandel på Vesterbro - Ræven og Pindsvinet. Det er bare én mand, der sidder dernede og hører jazz i sin lænestol. Og når man kommer ind, spørger han altid: Hvordan gik det med den der bog, du læste sidste gang? Det er så hyggeligt«. Hvad er dit eget yndlingskvarter? »Det er Christianshavn, hvor jeg er vokset op og kender hver en sten og alle drankerne på torvet. Jeg tror aldrig, at jeg får Christianshavn ud af min krop, selv om jeg ikke får råd til at bo der igen. Det er kanalerne og alle de mange forskellige mennesker, og volden, Christiania og Vor Frelser Kirke - alle de smukke momenter«.Hvad ville du vise gæster i København? »Jeg ville vise dem Nørrebroparken og Stefansgade på Nørrebro.Der er så mange forskellige mennesker, og børnefamilierne kan sidde ved siden af pushere og have det dejligt. Og så ville jeg vise dem Loppen, som er et fedt og et trygt spillested, hvor der ikke er noget hegn mellem publikum og sangeren. Det er meget sympatisk, at det stadig findes«. Hvad er det værste sted i København? »Strøget. Jeg får tunnelsyn af så mange mennesker. Især i Magasin, hvor der dufter af parfume, og hvor folk har redt hår. Jeg føler mig altid for grim derinde«. Hvis du fik en stor pose penge, hvad ville du så forandre? »Jeg ville lave flere blandingsspillesteder.Ligesom dengang Drone åbnede, hvor det var en bar, der spillede salsamusik én dag og rockmusik den næste dag. Et dansested, hvor der er mere brun værtshus-stemning og mere diversitet til dem, der ikke danser til det helt klassiske housemusik, og hvor man kan danse tæt«. Hvad mangler København? »København kunne godt udvide sig selv lidt mere, så folk ikke er så bange for at tage til Albertslund eller Husum.Man kunne godt brede byen lidt ud og få nogle spillesteder og barer lidt uden for byen, så byen blev lidt større. Og så skulle der laves bedre cykelstier, så folk nemmere kunne cykle derud«. Tydeligvis vil vi alle sammen gerne bo i København, så måske skulle man gøre København lidt større«. Hvor i byen lugter der værst? »Inde ved Hovedbanegården. Der er os og duer og lugten af McDonald's. Lugten af McDonald's er meget deprimerende, selv om maden kan smage ret godt. Det er der, hvor drømme går hen og dør-duften«. Hvor er der grimmest? »Ude ved Field's. Det er lykkedes dem at lave et sted, der siger: Her burde voldtægtsmænd bo. Om aftenen er der virkelig uhyggeligt, fordi bygningerne er kolde og ligger så langt fra hinanden, at der er mange uhyggelige skygger«.anna.okjaer@pol.dk 
MIN BY KATINKA Sangerinden Katinka Bjerregaard får naboklager og erkender, at hun nok larmer lidt for meget til Frederiksberg, og så er hun glad for en særlig boghandel på Vesterbro. På søndag synger hun Leonard Cohen-sange på spillestedet Vega som en del af koncerten ' På danske læber'.
Verdens største vodkasamling på Vesterbro fik i går stjålet en flaske vodka til en værdi af otte millioner kroner, fortæller indehaveren af samlingen, som ligger på Vesterbro, til TV 2 Lorry.Vodkasamlingen ligger under hans bar, Café 33 i Dybbølsgade, og den stjålne flaske er ifølge Brian Ingberg den eneste af sin slags.Han fortæller, at det drejer sig om en russo Baltique vodka med en værdi på otte millioner kroner.Fasken er lavet af ikke mindre end tre kilo guld og tre kilo sølv.Derudover er der et læderbånd med den første Monte Carlo-bil fra 1912 på toppen, fortæller Brian Ingberg til TV 2 Lorry.»Jeg har fået den udlånt fra Rusland fra noget, der hedder Dartz-fabrikken, som laver verdens dyreste biler og vodka. Den har stået i min samling i et halvt år,« siger han.Med i ' House of Cards'Flaskens ejer er, ifølge Brian Ingberg, russeren Leoan Dartz, der er arving til Dartz-imperiet.»Jeg er selvfølgelig frygtelig ked af det. Den var prikken over i'et på min samling. Ud af de 1.200 flasker, jeg har, var det en helt speciel flaske at have stående,« siger Brian Ingberg.Han fortæller, at flasken har været med i ' House of Cards' i afsnit tre i sæson tre. Her spiller Lars Mikkelsen den russiske præsident, som giver flasken til Kevin Spacey, der spiller den amerikanske præsident.To mænd på overvågningsvideoMaskerede mænd låste sig ind med nøgle Brian Ingberg oplyser, at han har anmeldt tyveriet til Københavns Politi, og at han har overvågningsbilleder, der viser to maskerede mænd, som stjæler vodkaen.»De har åbenbart haften nøgle eller kopieret en nøgle, og de har så rullet gitterporten op og låst døren op, og så er de simpelthen kommet ind i bodegaen og har brækket døren op til vodkamuséet nede i kælderen. Så er de stukket af med den ene flaske alene, selvom der immervæk står 1.200 flasker, man kan tage,« siger Brian Ingberg.
DYRE DRÅBER Verdens dyreste vodkaflaske, der er otte millioner kroner værd, er blevet stjålet.
Et tryk på en grøn knap og så nogle sekunders ventetid mens fem sorte slanger sugede vand fra bassinet op i næsten otte meters højde midt på Vesterbro Torv. Det markerede den officielle åbning af årets festuge.Borgmester Jacob Bundsgaard (S) havde fået æren af at trykke på knappen, der tændte for maskineriet, som driver "Vesterbrofaldet", som vandfaldet hedder.Mange havde lagt vejen forbi det centrale torv, hvor de fik et glas bobler, inden vandsprøjtet gav et kølende element i det ganske lune og solrige vejr.Skov fra SilkeborgEt bassin med 10.000 liter vand, der strømmer gennem vandfaldet 25 gange i timen, samt et otte meter højt, ditto bredt og 29 meter langt stillads udgør basen for vandfaldet.Her kan man på bagsiden sidde og nyde både vådt og tørt, eller man kan klatre helt til tops, hvor der er 64 kvm skov hentet fra omegnen af Silkeborg, og kigge ud over både by og vandfald.Fokdal Springvand har stået for at levere og installere vandfaldet, mens pladsen er tegnet af SLA-arkitekter.Her var designdirektør Stig L.Andersson meget tilfreds med resultatet.»Vi kalder det "city-nature." Det handler om at få mere natur i byen et sted, hvor naturen ikke har været før. Samtidig kan det løfte det sociale samvær,« sagde han.BrobygningNetop mere natur i byen var også et vigtigt fokuspunkt for Aarhus Festuges direktør, Rikke Øxner. Temaet for årets festuge er nemlig brobygning, og værket skal ifølge Rikke Øxner være med til at bygge bro mellem byen og naturen.Hvis man frygter for sin nattesøvn på grund af støj fra vandfaldet, så kunne Rikke Øxner også berolige med, at det vil være slukket i nattetimerne.Jacob Bundsgaard opfordrede i stedet aarhusianerne til at bruge vandfaldet som en mulighed for at påvirke byens udvikling.»Jeg håber, at det at få lavet et vandfald på denne normalt vigtige, men noget triste parkeringsplads, kan få aarhusianerne til at bidrage til diskussionen om, hvordan vi bruger naturen i vores byrum,« lød det fra borgmesteren, da han talte til forsamlingen på Vesterbro Torv.Festugen officielt i gangAllerede torsdag blev der taget uofficielt hul på festugen, da de to nye havnepladser - Hack Kampmanns Plads og Havnepladsen - blev indviet efter 10 års arbejde.Med åbningen af "Vesterbrofaldet" blev festugen så officielt sat i gang. Frem til og med søndag den 3. september vil der være en lang række aktiviteter i byen.Udover vandfaldet på Vesterbro Torv vil der i festugen bl. a. være mulighed for at opleve arkitektprojektet "Harbour Magnets", hvor man har indrettet nye opholdssteder omkring gamle havneelementer ved både den gamle havnepromenade og det nye Aarhus Ø.Hvis man hellere vil være aktiv på vandet end at sidde og nyde udsigten, kan man igen i år sejle på Aarhus Å, enten selv i en kano, eller med en kanalbåd som sejler på to ruter - Mølleparken til Dokk1 og Ceres Byen til Brabrand Sø.morten.kammersgaard@jp.dk Det handler om at få mere natur i byen, et sted hvor naturen ikke har været før.Samtidig kan det løfte det sociale samvær.Stig L. Andersson designdirektør i SLA-arkitekter.Fakta: FESTEN KORT Aarhus FestugeAarhus Festuge blev afholdt for første gang 1965.Festugen finder sted fra 25. august til den 3. september.Aarhus Festuge 2017 har temaet "Bridging". Sidste år var temaet "Upside Down".Programmet for årets festuge kan findes på festugens hjemmeside eller i festugens app.Første år, Aarhus Festuge havde et tema, var i 1979, da temaet var "Dans i Centrum".Rikke Øxner (f. 1965) har siden den 1. oktober 2015 været direktør for Aarhus Festuge efter 20 år hos Roskilde Festival.H. M. Dronning Magrethe 2. er protektor for festugen, og åbner hvert år festen ved en galla den første fredag i festugen.Den til enhver tid siddende borgmester i Aarhus er formand for festugens bestyrelse.Festugen har hvert år cirka 500.000 gæster.Kilde: Aarhus Festuge.
Aarhus Festuge blev of-ficielt åbnet, da vandfaldet på Vesterbro Torv fredag blev tændt. Med brobygning som årets tema skal vandfaldet bygge bro mellem by og natur.
Nedtællingen er slut. I dag går »Destruction« i gang på Vesterbro og bydelen bliver forvandlet til ét stort larmende lokum.Flugten ud af byen er planlagt sammen med min et-årige søn, mens teenagerne bliver parkeret hos deres far, så de kan passe skole og eksamener.Andelsforeningen har forhåbentlig styr på den faste hegnsleverance, så vi kan undgå, at folk står og pisser direkte op ad huset eller skider på trapperne ned til cykelkælderen.For det er jo det mest naturlige i verden, at man selvfølgelig sætter sig på fortovet eller bag en parkeret bil, når blæren og tarmen er fyldt. Det er jo fest - alt er tilladt! Curlingungerne er rykket ind til byen for at deltage i festlighederne. Ingen interesserer sig rigtig for musikken - gjorde de det, ville der nok ikke være så store problemer med at få solgt armbånd. Det sjove er at drikke sig i hegnet på gaden sammen med tusindvis af andre, slippe hæmningerne med alt, hvad det indebærer - for der kommer jo nok nogen andre og rydder op.Retfærdigvis skal det bemærkes, at arrangørerne bag festen har været så venlige at udarbejde en manual til os beboere. På Distortions hjemmeside giver de gode råd, der taler for sig selv. Der kan afhentes gratis (Distortion-) vandpistoler i BR, så man kan »skyde igen«, hvis folk pisser i porten, men man »bør stoppe mens legen er god«, anbefales det. Der er også særlig Distortionrabat at hente hos Carl Møller trælast, hvis man vil bygge barrikader til kældernedgange.Tak, men hvorfor er problemet vores? Jeg elsker at bo i byen - og lever også med fulderikker, der synger og råber i gaden om natten og hvad storbyen ellers byder på af støj og larm. Jeg ønsker på ingen måde et pænt og strømlinet kvarter, men hylder mangfoldigheden. I sommerperioden er der adskillige udendørs arrangementer, koncerter og events på Vesterbro - arrangementer, hvor folk møder hinanden og får nye oplevelser. Men Distortion er larmende meningsløst og hjernedødt - blottet for kultur og ikke-festlig.Jeg har endnu til gode at møde beboere fra Vesterbro, der ser frem til festen.Tværtimod har de travlt med at komme væk. Man kan undre sig over, hvorfor det er så vigtigt at afholde Distortion inde i tætbebyggede boligområder. På papiret ser det fint ud, at festen slutter kl. 22, men herefter starter det gigantiske oprydningsarbejde, hvor fejemaskiner drøner rundt med blinkende lys og folk, der bliver hængende på gaden til den lyse morgen. Og oven i købet på en helt almindelig hverdag, hvor folk skal op på arbejde og børn i skole. Dertil kommer stanken af pis og skraldespand, der hænger som en dyne over kvarteret i ugevis.Kære politikere - flyt druk-og pisfesten og giv i stedet plads til events, som samler og beriger folk, der bor i byen. Alternativet til Distortion er ikke ligusterhæk og en dødssyg by. Alt har sin tid - Distortion har udspillet sin, i hvert fald inde i byen. Måske er tiden kommet til at afprøve helt nye koncepter.Andelsforeningen har forhåbentligt styr på den faste hegnsleverance, så vi kan undgå, at folk står og pisser direkte op ad huset eller skider på trapperne ned til cykelkælderen.
Kommentar.
DETAILHANDEL Inden for de næste par år åbner det første Ikea-varehus med beliggenhed midt i en storby - ved Dybbølsbro Station på Vesterbro i København.Det er netop offentliggjort, at MT Højgaard skal udføre projektafklaringsfasen i forbindelse med varehuset, der får et areal på 37.000 kvm, fordelt på tre etager.- MT Højgaard har vist stort engagement og sammenholdt med den kvalitet og organisation de har tilbudt, har vi store forventninger til samarbejdet, siger Anders Lyhne Nordtorp, der er ejendoms-og ekspansionschef i Ikea Danmark.Projektafklaringsfasen løber frem til marts 2018, hvorefter den resterende del af opførelsen begynder. Det vil her blive offentliggjort, hvem der tildeles entreprisen på byggeriet. Ikea har tidligere meldt ud, at man forventer at åbne i 2020.Bypark, hotel og boligerDet kommende Ikea-varehus indgår som en del af Dorte Mandrup Arkitekters masterplan for det område, der er omkranset af Kalvebod Brygge, Arni Magnussons Gade, Carsten Niebuhrs Gade og Otto Busses Vej.På varehusets tag etableres en 18.000 kvm stor bypark, så man, via taget, kan komme fra Bernstorffsgade til Otto Busses Vej. Der vil også blive etableret omkring 370 bilparkeringspladser og cirka 1.100 cykelparkeringspladser i forbindelse med varehuset.I alt skal der bygges omkring 74.000 etagekvadratmeter i området.I området længst væk fra Dybbølsbro Station bygger Cabinn et 21.000 kvadratmeter stort hotel med 1.250 værelser, og i den modsatte ende opfører Høpfner Projects og Catella " Kaktustårnene" med op mod 500 ungdomsboliger, tegnet af Bjarke Ingels Group.De to tårne vil rage henholdsvis 80 og 60 meter i vejret.
Den svenske møbelkæde åbner for første gang midt i en storby, når varehuset i København står færdigt i 2020.
" Slow Park".Sådan lyder den rammende titel på et af de mange arrangementer under dette års version af Aarhus Festuge, som begynder fredag.Ved et stort træ i Byparken bag Aarhus Rådhus vil man kunne besøge en svært alternativ dyrepark med en flok levende snegle, som prøver kræfter med rutsjebaner, trapez, liner og pariserhjul i et hjemmelavet cirkus.Rikke Øxner, adm. direktør for Aarhus Festuge, har forelsket sig i dyreparken, som bl. a. skal fungere som kontrast til vores fortravlede hverdag.»Fra en hektisk hverdag kan man betragte sneglene i en fantasiverden, hvor der er helt stille. Det er meget poetisk.« Det er en fransk teatertrup, der står for sneglecirkusset.»Jeg er vild med alle aspekter af det her,« siger Rikke Øxner og tilføjer: »Altså, bare det at drøfte transporten af de her snegle var fantastisk. Det skulle gå meget langsomt. Ikke noget med at tage sneglene med ud på motorvejen.«.Natur på Vesterbro TorvRikke Øxner fremhæver samtidig festugens manipulation af det trafikale knudepunkt ved Vesterbro Torv.Et stort stillads placeres på torvet formet som en trappe, der ender i et grønt byrum med træer på toppen. Fra stilladsets top falder et vandfald.»Dette er et projekt, som vil udvikle sig over tid.Vesterbro Torv er et sted, som man bare kører forbi, men vi vil gerne have folk til også at opholde sig i området,« siger Rikke Øxner.Lær havnen at kende" Harbour Magnets" er titlen på Aarhus Festuges aktiviteter på de nye havnearealer.Franske LIST Architecture-Urbanism har sammen med Hideyuki Nakayama fra Japan og Matilde Cassani fra Italien skabt ni såkaldte magneter, hvor der i løbet af festugen vil være en række events på de forandrede havneområder.»Der er tale om en helt ny bydel i Aarhus, som man her får en oplagt mulighed for at lære at kende,« siger Rikke Øxner om projektet, der bl. a.består af en biograf og en cykelrute.Bispetorvet har ofte været brugt til alternative aktiviteter i Aarhus Festuge. I år danner torvet ramme om lysinstallationen "Flower Power 2017", der er skabt specifikt til byen af mexicansk-fødte Miguel Chevalier, som siden 1978 har tilhørt den absolutte elite inden for virtuel kunst.»Her kan man opleve virtuelle blomsterbede. Når publikum træder på blomsterne, visner de, og nye vokser op,« siger Rikke Øxner.Aarhus Festuge præsenterede allerede sidste år rock i kirkerummet, hvor man i år kan opleve mere musik. I Sankt Lukas Kirke vil den tyske pianist Volker Bertelmann - med kunstnernavnet Hauschka - flytte grænserne for, hvordan man kan give en koncert. Det foregår den 29.august.Prepared pianoHauschka benytter metoden "prepared piano", som dækker over tilføjelsen af fremmede objekter på og mellem strengene, dæmperne og hammerne for at frembringe et helt nyt sæt toner og lyde.Hauschka lader sig desuden akkompagnere af sig selv.Med to selvspillende klaverer - såkaldte pianolaer - udvides lydtæppet betragteligt.»Ham glæder jeg mig virkelig til at høre,« lyder det fra Rikke Øxner.»Han udfordrer i høj grad den måde, som en koncert normalt afvikles på.« Duoen Slash Demon - bestående af barndomsvennerne Silas Moldenhawer og Jonas Kenton fra electropopgruppen When Saints Go Machine - skal også i kirke i Aarhus Festuge. Koncerten med Kenton Slash Demon foregår i Langenæskirken den 28. august.»Kirkekoncerterne kan noget, fordi kirken får et nyt publikum, og publikum får musik i en ny ramme,« siger Rikke Øxner, som mener, at der er tale om en modningsproces i forhold til kirkekoncerterne.»Sidste år spillede vi metal i Langenæskirken, hvilket førte til store protester fra visse dele af folkekirken. Efterfølgende solgte vi halvdelen af billetterne på en time. Vi kunne ikke have orkestreret den medieståhej,« siger Rikke Øxner.kasper.schutt@jp.dk Fra en hektisk hverdag kan man betragte sneglene i en fantasiverden, hvor der er helt stille. Det er meget poetisk.Rikke Øxner, adm. direktør for Aarhus Festuge.
Fredag begynder årets version af Aarhus Festuge. Kulturinstitutionens adm. direktør, Rikke Øxner, giver fem bud på kulturelle højdepunkter. Hun peger både på koncerter, aktiviteter på havnen og... snegle.
I et lille hjørne af en meget hektisk bydel ligger et nedrivningstruet område.Slagtergårdene på Vesterbro i København er - som navnet siger - et småindustriområde, som Københavns Museum i 2011 udråbte som bevaringsværdigt. Slagtergårdene er et »totalt miljø« af fabriksbygninger, stald-og værkstedsbaghuse, listefabrik, skorsten, hejsebom og en »meget karakteristisk skorsten«. I sin kortlægning af området beskrev Københavns Museum området som »de eneste tilbageværende bygninger, som kan give et billede af, hvordan Vesterbro så ud i anden halvdel af 1800-tallet«. Slagtergårdene fremstår upompøst med sine små bygninger i sølle to etager. Seks og op til 30 etagers bygninger skyder i vejret på Vesterbro. Hidtil har Københavns Kommune - mig bekendt - tilladt opførelse af nybyggeri, uden at der har været udskrevet arkitektkonkurrencer for projekterne.Som etnolog på Stockholms Universitet har jeg fulgt både byudviklingen i Stockholm og i København. Jeg er en af de 9.000 personer, som har skrevet under på, at Slagtergårdene bør bevares og er medlem af Facebook-gruppen »Bevar Slagtergårdene, Vesterbro kulturarv«. Når man opholder sig i Stockholm, vil man bemærke, at hele byen summer og runger af elektricitet, bilstøj og »hule lyde« fra betonen.Det er ikke ualmindeligt, at ens iPhoneheadset giver stød, når man stiller sig på rulletrappen ned til tunnelbanen. Det meste af Stockholm - på nær Gamla Stan og et antal slotte og pragtbygninger - præges af motorvejsnetværk, trafikale løsninger, de såkaldte millionprogrammer, som vi andre ville kalde beton-ghettoer.FolkhemmetEfterkrigstidens Socialdemokratiet gjorde funktionalismen til deres bærende boligideologi.Den kom til at hedde Folkhemmet. Alt gammelt småbyggeri blev opfattet som usundt, ufunktionelt og uskønt. Arbejderne skulle bo i industri-lignende transportsystemer.I London talte arkitekter for at rive hele byen ned og skabe en sekskantet by, hvor trafikårerne dannede det centrale bymønster.I Stockholm slog ideologierne for alvor igennem. Quadratisch. Praktisch. Gut.Tilbage til København virker disse tanker i dag absurde: Vi lever i en postindustriel, oplevelsesøkonomisk og klimakatastrofisk tidsalder. Det er dog ikke gået op for Socialdemokraterne på Københavns Rådhus. Betonpaladserne skyder i vejret i København.De beskedne Slagtergårde er skabt af småfolk - håndværkere, købmænd og slagtere. Københavns Museums bygningskonservatorer skrev i 2011, at »hvis ikke denne baggårdsbebyggelse bevares, mister hele området store kulturhistoriske værdier«.Væk med det gamle lortSlagtergårdenes bevaringsstrid handler kort fortalt om en socialdemokratisk ledet kommune, som bakker op om en enkelt kapitalstærk grundejer, der ønsker at bygge 84 boliger på et delt offentligt-privat område, hvor kommunen også selv er ejer. Nybyggeriet passer til Socialdemokraternes klassiske fremtidsideologi: Væk med det gamle lort.Forfatter Kaspar Colling Nielsen skrev i sin kronik »Har alle arkitekter fået hjerneblødning?« (Berlingske, 16/ 10 2017) om det helhedsindtryk, der former København i højere og højere grad: Ørestaden, Københavns Havn, Nordhavn og Sydhavnen er alle med få undtagelser plastret til med det ene dødssyge byggeri efter det andet. Golde og uhyggelige arealer, hvor vinden accelererer monsunagtigt mellem de glatte facader. Jeg forstår, at entreprenører har tjent penge på det, og tillykke med det, bonderøve, men for os andre er det en katastrofe, for det kommer til at stå de næste 200 år, og det ødelægger København.De 9.000 mennesker, som er imod nedrivningen, kæmper formentlig for det unikkes karakter og det symbolskes værdi. I andre bevaringsstridigheder er modstanden demokratisk sammensat. Unge og gamle, rige og fattige, mænd og kvinder reagerer på ubegribelig og unødvendig destruktion.Københavns Kommune har hidtil ignoreret Københavns Museums ekspertise inden for bygningskultur og fredningssager.Kommunen betaler eksperterne løn, men lytter ikke til deres anbefalinger. Uforståelig byplanlægning, som ligger langt fra scientific mangagement - at ekspertise og kundskab danner baggrund for beslutninger. Tilfældigvis er Slagtergårdene erklæret unikt og bevaringsværdigt.Den danske humorist Storm P boede i et baghus og hans skriblerier findes stadig i det nu ruinlignende landskab (ejet af kommunen). Slagtergårdene indgår naturligt i et kulturstrøg, som begynder med Tove Ditlevsens mindehave, fortsætter med Storm Ps hus, videre til Vega, Folkets hus, Enghave Parken og Carlsberg. Kommunen bruger millioner for at skabe kulturstrøg andre steder i byen. På Vesterbro findes det allerede. Forskning viser, at nedrivning af kulturhistoriske miljøer opfattes som symbolsk vold mod befolkningens egen identitet. De nyopførte betonpaladser opfattes som kyniske hyldester til bygherrerne selv. Historiske miljøer forstås som ressourcer over hvem »vi er« og kan ikke reduceres til private anliggender. Historien ligger for evigt bag os, men river man den ned, er den også for evigt forladt.Småt er smuktSmall is beautiful. Også ud fra et profitmaksimeringsperspektiv.Skal betonpaladsernes værdi opretholdes, er man med Harvard Universitets business professor, Richard Floridas, ord nødt til at bevare de kringelkrogede byrumsværdier. Miljøer, som står i 1: 1 forhold med menneskekroppen. Som er skabt af levende hænder med levet liv bag.Økonomisk set bidrager kulturarvmiljøer i kampen om place branding, turister og attraktivitet. Som Florida forklarede i artiklen How Cities Renew fra tidsskriftet Monocle i 2008: »Think of the cosmopolitan charm of Amsterdam, the history found around every corner in Berlin and Vienna. [] The crumbling mosaicked pavements of Lisbon.This is what really draws people in - it's what draws residents in. Not just tourists. If this sounds emotional, well it is!« For flertallet er »det skønne« ensbetydende med det bløde, rare og behagelige.Socialdemokraterne i Københavns Kommune mener, at dette er et forsimplet hyggebehov uden højt til loftet. På en global skala er miniput Københavns adelsmærke. Engagementet i kulturarvsmiljøer er følelsesladet.»Hyggelige« miljøer er en eksportvare.Den svenske etnolog Owe Ronström forklarer i sin bog »Kulturarvspolitik. Visby.Från sliten småstad till medeltidsikon« (2007) at for hver én krone, som investeres i kultur, omsættes der for fire kroner.Kulturarvsmiljøers værdi rækker langt ud over dem selv.Amalienborg er dyrt at bevare. En investor kan også få koldsved ved tanken om, hvad en renovering af Slagtergårdene vil koste.Samtidig skriger håndværkerlaug og håndværkervirksomheder på faglærte kvalitetshåndværkere. Det er på tide at betragte vor tids kulturarvsmiljøer og deres kæmpe potentiale som læringsarena for uddannelse, bevaring, næringsliv og rekreation. Det er sikkert konkurrence-forvridende.Men gør noget, fordi der er brug for det. EUs kulturarvssatsning, Horizon 2020, opfordrer f. eks. til innovation af kulturarvsmiljøer, som også bevarer.Sarah Holst Kjær er fil dr. i etnologi ved Institutionen för etnologi, religionshistoria och genusvetenskap på Stockholms universitet. un forsker og underviser i kulturarv, museer, byudvikling og oplevelsesøkonomi.Historien ligger for evigt bag os, men river man den ned, er den også for evigt forladt.
Kronik.
Det var her, Carlsberg voksede og med tiden blev en international bryggerivirksomhed, efter at brygger J. C.Jacobsen i 1847 flyttede Carlsberg uden for voldene til Valby Bakke for at få mere plads og adgang til rent vand. Ud over boliger og kultur skal der nu skabes et nyt erhvervscentrum for kreative virksomheder.Det siger direktøren for Carlsberg Byen, Jens Nyhus.»Vi vil gerne skabe et centrum for kreative virksomheder i København, og det tyder på, at de virksomheder, vi får ind, ligger til den kreative side.Vi har ikke de store advokatfirmaer og de store banker inde, de er placeret andre steder i København som på Amager og i Nordhavn. Der har manglet et centrum for de mere kreative virksomheder, og det skaber vi her,« siger Jens Nyhus.Ifølge Peter Lassen, der er direktør i erhvervsmæglervirksomheden Colliers, er det en rigtig strategi, men han mener, at bydelen kan blive for poleret og dyr til til de kreative virksomheder, den gerne vil tiltrække.»Vesterbro er kreativt, så det giver mening. Men det kræver også, at der er et kreativt byområde. Det siger de, kommer til at ske, men det kan vi jo ikke rigtigt se endnu. Der er lidt blandede signaler, hvor de også vil have luksusbrands ind,« siger Peter Lassen, der ikke selv er involveret i Carlsberg Byen.Arkitektfirmaet Arkitema er godt i gang med at flytte ind i et nyt hovedsæde tæt på det gamle bryghus og den ikoniske Elefantport. Et andet sted i området er eksempelvis det lille specialbryggeri Mikkeller flyttet ind.Der er flere gamle og fredede industribygninger, der skal findes nye ejere og brugere til i den kommende tid. Det gælder eksempelvis bygningen Mineralvandsfabrikken, hvor der skal laves butikker og bygges penthouselejligheder oppe på taget.Dansen om KedelhallenDet gælder også Kedelhallen, som ligeledes er fredet, og som også skal have butikker i stueplan og hvor resten skal bruges til kultur.»Vi har længe arbejdet med at få Dansehallerne ind, men de skal skaffe noget kapital til det. Vi har båret den og sætter penge til for at holde den ledig til Dansehallerne, som forhåbentlig så kan flytte ind på et tidspunkt.Det kan også være en biograf eller et teater, der er mange muligheder,« siger Jens Nyhus.Han viser begejstret rundt på det store område, som både rummer byggeplads og nye og gamle bygninger i en stor pærevælling.Bygningen, der hedder Halmlageret, fordi den i sin tid blev brugt til foder til Carlsbergs bryggerheste, var Tiger-milliardæren Lennart Lajboschitz tæt på at købe på et tidspunkt, men endte med at takke nej, fordi der ikke kunne opnås enighed om brugen af bygningen, der ligger lige op ad boliger.Jens Nyhus og Carlsberg Byen blev sidste år kritiseret af nogle butiksejere for, at de var blevet stillet noget i udsigt, som området ikke leverer, særligt i området omkring Bohrs Tårn, som professionsskolen UCC ligger op ad.»Ja, der var lidt polemik om en italiensk restaurant og en kebab-bar.Der er 10.000 elever hernede. De er der ikke alle hver dag, men der er en pæn gennemstrømning. Det handler om, at det koncept, man kommer med, passer ind,« siger Jens Nyhus.jkon@berlingske.dk Vesterbro er kreativt, så det giver mening. Men det kræver også, at der er et kreativt byområde. Det siger de, kommer til at ske, men det kan vi jo ikke rigtigt se endnu.Peter Lassen, direktør, erhvervsmæglervirksomheden Colliers.Fakta: CARLSBERG BYENS HISTORIE Det gamle bryggeri blev til nyt byggeriI oktober 2008 bryggede Carlsberg den sidste øl på sit bryggeri i Valby og flyttede den danske produktion af Tuborg og Carlsberg til Fredericia.2009 vedtoges den første nye lokalplan for, hvad området skulle rumme i fremtiden. Den er siden blevet justeret et hav af gange.Planen er dog fortsat, at det skal være en blanding af bolig, erhverv og kultur, der fylder området.På grund af finanskrisen kom byggeriet af det, der siden fik navnet Carlsberg Byen, først i gang i 2012. Carlsberg sælger fra for milliarder og får Realdania, PFA, Pensam og Topdanmark med ind som ejere af det kæmpestore byudviklingsprojekt.I første omgang er planen, at byggeriet vil tage 20 år, så bydelen først står færdig i 2032. Det er siden speedet gevaldigt op, så planen nu er, at den vil stå endeligt færdig i 2024. Allerede i 2021 vil 80 procent af området stå færdigt.Ved udgangen af 2016 sælger Realdania sine aktier i Carlsberg Byen. Medejerne PFA, Pensam og Topdanmark køber dem og deler dem mellem sig.
Carlsberg Byens direktør, Jens Nyhus, håber, at der bliver skabt et nyt og kreativt erhvervsområde på den gamle bryggerigrund på Vesterbro i København.
Det er ikke Københavns Kommunes opgave at hjælpe de mange afviste asylansøgere, asylanter og migranter, som færdes i Vesterbros rå misbrugsmiljø.Sådan lyder det fra overborgmester Frank Jensen (S) og socialborgmester Jesper Christensen (S), der i et brev har henvendt sig til udlændinge-og integrationsminister Inger Støjberg for at få udlændingemyndighederne til at skride ind.»Ministeren må løse den del af opgaven, hun har ansvar for. Der er behov for at få bragt de her mennesker et andet sted hen, hvis situationen på Vesterbro skal blive tålelig«, siger Jesper Christensen.Borgmestrenes brev til Inger Støjberg kommer som reaktion på resultatet af en undersøgelse, som organisationen Røde Kors iværksatte i foråret i samarbejde med Københavns Kommune for at få kastet lys over, hvem brugerne på Vesterbros stofscene egentlig er.Undersøgelsen viser, at de udenlandske brugere i miljøet i vid udstrækning er asylansøgere eller personer, der har fået afslag på asyl i Danmark.Hidtil har myndighederne kun haft overfladisk kendskab til de udenlandske kokain-og heroinrygende stofmisbrugere, som udgør et stadig stigende utryghedsproblem for naboerne til stofindtagelsesrummet H17 i Den Brune Kødby på Vesterbro i København.Men gennem august måned har en gruppe medarbejdere fra Røde Kors opsøgt brugere af stofindtagelsesrummet.Ud af de 74 personer, som medarbejderne er kommet i kontakt med, er 27 afviste asylansøgere eller udokumenterede migranter uden opholdstilladelse. 11 har en igangværende asylsag, og 5 er på tålt ophold.Helle Kjems, der er social konsulent i asylafdelingen i Røde Kors, udtalte i oktober til Politiken, at undersøgelsen, hvis resultater dengang ikke var offentliggjort, tydeliggør, at der er brug for en humanitær indsats. »Det er en gruppe, som har brug for hjælp, vejledning og bistand. Det peger på en social indsats, men hvordan det skal følges op konkret, er op til myndighederne at vurdere«, sagde hun.Politiken beskrev også i september, hvordan flere stofmisbrugere i miljøet selv mente, at de var afviste asylansøgere eller undervejs i asylsystemet. De fortalte om en hverdag med et intensivt misbrug, kriminalitet, hjemløshed og manglende muligheder for selv at gøre noget ved deres situation.Konkrete løsningsmodellerBåde lejere og ejere af forretninger i Den Brune Kødby har henvendt sig til Københavns Kommune og påpeget, at området er præget af svineri, indbrud, kanyler, blodigt vat og voldsom forråelse.Københavns Kommune har iværksat en række tiltag, som skal dæmme op for nogle af problemerne i området omkring stofindtagelsesrummet. Ejendomsservicemedarbejdere går flere soigneringsrunder i området i dagtimerne og fjerner stofrelateret affald. Der er for nylig også tilføjet to gadeplansmedarbejdere i området, som er hentet fra andre gadeplansindsatser i kommunen.Borgmestrene i Københavns Kommune mener dog ikke, at de kan sikre en humanitær indsats for miljøets udenlandske brugere som den, Røde Kors efterlyser, da de i udgangspunktet ikke hører til målgruppen for kommunale tilbud.Er I ikke i gang med at skubbe aben videre? »Tværtimod. Det er heldigvis sådan, at rammerne er klare for, hvem der har hvilket ansvar.Vi vil selvfølgelig gerne samarbejde, men jeg har ikke noget behov for, at kommunen skal ind og overtage opgaver fra staten«, siger Jesper Christensen I brevet til Inger Støjberg skriver borgmestrene, at »lovgivningen afskærer kommunen fra at give tilbud til personer uden lovligt ophold«, og at »udlændingemyndighederne har ansvaret for logi, forsørgelse og andre tilbud til såvel asylansøgere som personer, der har fået afslag«. Borgmestrene henviser i brevet også til et åbent samråd om illegale indvandrere tilbage i september, hvor ministeren »gav tilsagn om, at hun ville samarbejde med relevante ministerkollegaer for at komme med konkrete løsningsmodeller«.Jesper Christensen påpeger, at han derfor har en forventning om, at Inger Støjberg tager initiativ til at hjælpe de udsatte, udenlandske stofbrugere.Hvad skal Inger Støjberg gøre? »Ministeren må skabe nogle rammer for dem, der hvor de skal være, så de ikke forsvinder ud i en tilværelse som stofmisbrugere på Vesterbros gader. Og så må hun sørge for, at de bliver hjulpet i de statslige rammer, der er til det. Det gælder misbrugsbehandling, sociale indsatser, eller hvad det ellers kunne være. Den opgave følger med, når man afviser asylansøgere eller behandler asylsager«. Udlændinge-og integrationsminister Inger Støjberg (V) gør det dog klart over for Politiken, at der kun er en løsning, når det kommer til de afviste asylansøgere.De skal rejse ud af Danmark.»Jeg synes ikke, at man skal begynde at opfinde kommunale tiltag for sådanne personer, da det kan få dem til at tro, at der er et alternativ til kravet om at skulle forlade Danmark«, skriver hun i en mail.Hvis Københavns Kommune »oplever problemer eller udfordringer med konkrete udlændinge, der er i udsendelsesposition, bør den kontakte politiet og udlændingemyndighederne«, lyder det fra ministeren.signe.vilsboll@pol.dk Der er behov for at få bragt de her mennesker et andet sted hen Jesper Christensen, socialborgmester (S).
STOFMISBRUG Misbrugsmiljøet på Vesterbro har tiltrukket afviste asylansøgere. Støjberg har en løsning: De skal sendes ud af landet.
På lørdag popper præsterne fra Eliaskirken en flaske mousserende vin på Vesterbro Torv i København. Det sker som en del af festlighederne under regnbuefestivalen Copenhagen Pride, der løber fra i dag til på lørdag.Dørene til kirken vil stå på vid gab, så orglets toner rammer de forbipassende. Imens står præsterne - iført T-shirts med påmalede præstekraver og logo - klar til at tage en samtale med de mennesker, der venter på det optog med homoseksuelle, biseksuelle og transpersoner (LGBT), som vil gå lige forbi. Sådan har sognepræst Birgitte Kvist Poulsen planlagt Eliaskirkens dag." De fleste mennesker er rigtig glade for og overraskede over, at kirken bløder op udadtil og byder mangfoldigheden velkommen. Mens folk venter, er der en god mulighed for at få en lidt længere snak om de forestillinger, folk gør sig om, at folkekirken er kedelig, støvet og lukket," siger Birgitte Kvist Poulsen, som ved tidligere parader har haftgode samtaler med LGBT-personer, der ellers har meldt sig ud af folkekirken, fordi de ikke har følt sig velkomne.Københavns Stifts biskop Peter Skov-Jakobsen bifalder de lokale præsters initiativer." Vi må bære med os, at kirken i mange år har forvoldt det seksuelle mindretal mennesker stor sorg, fordi de har følt sig udelukkede fra vores fællesskab. Der er vi med tiden heldigvis slået ind på en anden kurs, som det er vigtigt at Københavns Stifter en del af. Jeg er meget glad for, at så mange af vores præster går op i den fælles folkefest i vores by," siger Peter Skov-Jakobsen, som også har været formand for det ministerielle udvalg, der udformede ritualet til vielser af samme køn i kirken. De enkelte kirker beslutter ifølge Peter Skov-Jakobsen selv, hvor meget de vil gøre under Copenhagen Pride - både hvad gælder kirkelige arrangementer og påklædning.Det er nemlig ikke alle københavnske præster, der er tilhængere af kirkens engagement i festivalen. En af dem er sognepræst i Fredens-Nazaret Sogn Frederik Berggren Smidt." Det er en uheldig udvikling og en grundlæggende misforståelse af kirkens rum, hvis vi som kirke skal favorisere et politisk ledet initiativ.Vi skal ikke være smagsdommere for, hvilken politisk sag der lige nu er in at støtte," siger Frederik Berggren Smidt.Så når Vesterbro-sognepræst Birgitte Kvist Poulsen har lyst til at engagere sig i Copenhagen Pride, bør det ifølge Frederik Berggren Smidt være som enkeltperson, ikke som kirke. For et sådant arrangement skal hele sognets kirke ikke tages til indtægt for, mener Frederik Berggren Smidt, der til gengæld gerne ville deltage i debatarrangentet " Queerteologi i samtale med feminisme" i Sankt Jakobs Kirke på Østerbro, hvor der drøftes køn og kirke." LGBT kæmper for minoriteters rettigheder. Det kan man jo godt have sympati for.Men de er kun rummelige, så langt som det gælder deres egen dagsorden. Mennesker med mere traditionelle synspunkter med hensyn til seksuelt samliv udskammes jo i stadigt højere grad af personer, som støtter foreningen.Det er kun mangfoldighed for nogle, og derfor skal kirken ikke gå ind i det," siger Frederik Berggren Smidt, der ikke kommer til at lave nogen arrangementer i sin sognekirke.hoegholm@k.dk 
Det er meget vigtigt, at kirken er en del af en fælles folkefest som Copenhagen Pride Festival, der starter i dag, mener københavnsk biskop. Men ikke alle præster i stiftet deler den holdning.
To krukker med udsprungne påskeliljer spreder forårsstemning ved alteret i Sct. Matthæus Kirke på Vesterbro i København.»Påsken er en højtid fyldt med vitaminer. Den minder os om, at vi hver dag går vores egen undergang i møde, og at vi oplever tab ved at miste mennesker, vi holder af. Samtidig rummer den et nærværende håb: Vi bærer ikke undergangen alene. Der er en, der løfter sorgen sammen med os, og livet heler op igen,« siger Birgitte Kragh Engholm, der er sognepræst i kirken.»Herinde folder vi den store påskefortælling ud med højmesse, børnegudstjeneste, musik og refleksioner,« remser hun op.Sideløbende med præsteembedet er 48-årige Birgitte Kragh Engholm ansat til at udvikle kirkens profil for kernemålgruppen, som er de 25-45-årige.Et tiltag, hun har skabt, som suger søgende sjæle til, er de filosofiske saloner, som hun holder i årets mørke måneder sammen med skiftende foredragsholdere.Præsten åbner salonerne med et oplæg om et eksistentielt tema som tilgivelse, skyld, håb og sorg.De 115 deltagere debatterer herefter emnet med afsæt i et samtaleark.I baren serveres fransk rødvin, baguetter og brie, og stemningsfuld jazz skaber hygge.»Jeg lod mig inspirere af atmosfæren i Woody Allen-filmen "Midnight in Paris".Samtidig oplevede jeg, at folk efterspurgte et rum, hvor de kan diskutere de dybe temaer. Det moderne menneske vil være medskabende, og det er deltagerne i salonerne. De, der betaler entré, vil virkelig det her.Billetterne bliver solgt på få timer, og folk føler, at salonerne giver mening« "siger præsten, der forsker i folkekirkens fremtid.Kirkens fundament Sidste år udgav hun bogen "Den fremtidsgodkendte folkekirke".Heri giver hun sine bud på, hvordan institutionen kan favne fremtidens brugere og imødekomme deres krav.»Vi går fra et traditionssamfund til en individualiseret verden, hvor folk spørger: "Hvordan giver kirkens ritualer og kristendommens budskab mening for mig?" Det ser jeg ikke som en egoistisk tilgang, men et naturligt ønske hos moderne mennesker om at finde mening og blive inddraget,« siger præsten.Kirken skal optræde med åbne døre, og den enkelte skal kunne se en værdi i kristendommen og kirkens ritualer, pointerer hun.»Med kristendommen skal vi trænge igennem samfundets støj og tilbyde brugerne fast grund under fødderne. I en forblæst verden med mange tilbud er kirken kommodebenene, der skaber et fundament i folks liv.«.Ny indgang til budskabetRitualerne formidler hun under mange former i Sct.Matthæus Kirke.Birgitte Kragh Engholm har udviklet en mindfulness-gudstjeneste, som på hverdagsaftener giver folk ro i sindet.»Mennesker er overbelastede i dag; tempoet er højt her på Vesterbro. Mange af kirkens brugere er ikke dogmatisk kristne. De søger en anden indgang til budskaberne,« forklarer præsten, der komponerer en ny mindfulnessgudstjeneste hver gang - med præ-og postludium, to salmer, bøn, velsignelse, refleksion og meditationer.»Jeg forsøger ikke at lefle, falde på halen eller lokke ved at kalde det mindfulness.Ordet er blot en nutidig pendant til de kristne meditationer, man har praktiseret i kirken i årtusinder.« Under mindfulness-seancen sidder Birgitte Kragh Engholm i kirken uden præstekjole.»Det giver mening, fordi denne tjeneste har en blødere form. Den taler ind i moderne menneskers virkelighed og giver dem et kirkemøde af høj kvalitet. Det gør den populær og velbesøgt,« siger hun.Birgitte Kragh Engholm, sognepræst og udvikler, København.navne@jp.dk I en forblæst verden med mange tilbud er kirken kommodebenene, der skaber et fundament i folks liv.Birgitte Kragh Engholm sognepræst i Sct. Matthæus Kirke på Vesterbro.Fakta: BLÅ BOG Birgitte Kragh EngholmFødt i Sønderjylland.Uddannet cand. theol.fra Århus Universitet i 1999.Var i fem år sognepræst i Vendsyssel.Var fra 2005-2012 kulturattaché på den danske ambassade i Australien.Har siden 2012 været sognepræst og udvikler i Sct. Matthæus Kirke på Vesterbro.Er gift med Jesper Engholm, der er præst i Valby.Parret har fire børn på 12, 13, 18 og 23 år.
Kirkerum: Med mindfulnessgudstjenester og filosofiske samtalesaloner tiltrækker sognepræst Birgitte Kragh Engholm en bred skare af søgende sjæle i Sct. Matthæus Kirke på Vesterbro.
Som Johnny Cash, Dan Turèll og J. D. Salinger for voksne.Journalisten Michael Enggaard har skrevet en usædvanlig roman, ' Svækling'. Stigende spænding, klassiske krimielementer, underfundig humor og stemningsfulde miljøbeskrivelser af Vesterbro fletter sig ind i hinanden.Indtil nu har anmelderne været begejstrede: ' Roman med et perfekt punch', skriver en. ' En varmhjertet no-nonsense-proletarroman', skriver en anden.En privat sorg skulle blive det, der skubbede til Enggaards indre forfatterspire, som ellers altid har været der, siden han tog sit første skrivekursus på en højskole.Michael Enggaard og hans kone mistede et barn, da hun var i femte måned. Midt i sin sorg indså han, at det var nu, han skulle sætte sig ved tasterne og realisere drømmen, til dels inspireret af sin egen og konens oplevelse. Det endte med ' Svækling', og Politikens Forlag sprang til.»Det lidt underlige med oplevelsen med vores dødfødte barn har været, at sorgen var svær at få hold på. Kunne jeg overhovedet tillade mig sorgen? Nogle mister deres barn til kræft, måske i en alder af fem år.Den ubærlige sorg er til at forstå for alle. Men kan man også bære sorg, når det er et barn, der aldrig nåede at leve? Det måtte jeg kæmpe med,« siger Michael Enggaard, og tilføjer:.En form for terapi»Vi havde vores barn en dags tid, men indimellem skulle det tilbage i fryseren, så det ikke rådnede. Det kom bag på mig, at sorg kunne være noget relativt, som man skal kæmpe for,« siger Enggaard. Lykkeligvis for ham og hans kone har deres to tvillinger på 10 netop fået en lillebror for to måneder siden.BT møder Enggaard på et moderne Vesterbro  sted. Bager og café på samme tid. Mandag morgen i silende regn. Men der er tørt og varmt i caféen.Bortset fra at bogskrivningen i sig selv har været en form for terapi, har oplevelserne inspireret indholdet.Historien i ' Svækling' drejer sig om to personer, der ved et tilfælde føres sammen, og som hver for sig - og sammen - træder i karakter i stedet for at gå til i laden stå til og angst.Gør noget i stedet for at bekymre dig. Træd ind i dit eget liv. Det er skæbnehistorier, der hver især tager en overraskende vending, som betyder, at disse flettes ind i hinanden.Løgne og skjulte sandheder opløses.Den ene hovedperson - mekanikeren Frank, en mislykket bokser - må træde ind i sin fars liv, da denne hospitalindlægges. Han støder på adskillige lig i lasten - og kriminalitet.Den anden hovedperson Ellen indser, at hun må tage en konfrontation angående sit dødfødte barn. Og måske forfølge en skuespillerdrøm.Der er noget Johnny Cash over ' Svækling'.»Jeg har altid været inspireret af de bedste countrymusikeres evne til at skrive skæbnefortællinger med meget få ord. Man kalder min roman for ' Coming of age' for voksne.Mennesker på omkring de fyrre, der træder ind i livet, træder i karakter.Mange ærgrer sig sent i livet over, at de ikke havde modet til at gøre noget helt andet og nyt, da de havde muligheden. Jeg indrømmer gerne, at ' Svækling' er inspireret af country, lige så meget som den er inspireret af alt muligt andet,« siger Michael Enggaard.Som f. eks. hans eget liv, eller rettere tanker, med udgangspunkt i hans egen historie.»Jeg tænkte engang på, hvad der ville gemme sig, hvis jeg engang skal rydde et hus efter min far. Som Frank i ' Svækling' kommer til. Selvfølgelig gemmer min far noget for mig. Selvfølgelig gemmer jeg noget for ham - og for mine sønner. Alle mennesker gemmer noget for deres nære. Hvad vil der ske, hvis man en, gang får indsigt i det, som ens nære gemmer? Det spørgsmål har været et af mine omdrejningspunkter.Har aldrig selv boksetFrank er tidligere bokser. Michael Enggaard har tidligere skrevet en meget berømmet biografiom boksestjernen Mikkel Kessler. Men har dog aldrig bokset selv.»Jeg er ikke modig nok,« siger Michael Enggaard med et grin.»Jeg har altid været fascineret af atleternes mod. Boksning er den sport, hvor man tydeligst ser de faser, bokserne er igennem. Nervøsiteten, glæden, nederlaget. Liv og død-metaforerne. Der er en masse ' menneske' i boksning.Jeg er ikke særlig modig, derfor er jeg fascineret af dem, der er modige.I boksning er det som regel alvor hele tiden. Jeg vil gerne vise den anden side af det i min roman. Jeg vil gerne lidt væk fra den der Kurt Thyboeromantisering, hvor alle er krigere.Det er de jo ikke. Mange er kun seje, når de kan se, at de kan vinde.«.jae@bt.dk '' Jeg har altid været fascineret af atleternes mod.Boksning er den sport, hvor man tydeligst ser de faser, bokserne er igennem.Nervøsiteten, glæden, nederlaget. Liv og død-metaforerne '' Jeg har altid været inspireret af de bedste countrymusikeres evne til at skrive skæbnefortællinger med meget få ord.Man kalder min roman for ' Coming of age' for voksne '' Mange ærgrer sig sent i livet over, at de ikke havde modet til at gøre noget helt andet og nyt, da de havde muligheden.Fakta: MICHAEL ENGGAARDMichael Enggaard er født 1971.Han er journalistuddannet og har arbejdet på Jyllands-Postens kulturredaktion siden 2000. Han skriver primært om dansk film, men har boksning som en særlig niche og udgav i 2010 den anmelderroste biografi' Kessler'.Han er opvokset i Hvidovre og Frederikshavn, men har boet på Vesterbro i 20 år.' Svækling' er hans debut som skønlitterær forfatter.
INTERVIEW Debutanten Michael Enggaards roman ' Svækling' har fået store anmelderroser. Romanen, der foregår på Vesterbro, er en usædvanlig krimi-og skæbnefortælling.
Med over halvdelen af sit liv spenderet i et fængsel er tilværelsen bag tremmer ikke ny for Leon Lonne Fristrup.Men onsdag fik den nu pensionerede Vesterbrogangster den tvivlsomme ære at sidde fængslet i Thailand for anden gang i sit liv.Det skete, efter at den snart 70-årige eksgangster forsøgte at rejse på ferie i landet på trods af et indrejseforbud.Efter 26 timer i den thailandske arrest er Lonne dog denne gang sluppet med skrækken.- Jeg blev løsladt i nat dansk tid, siger Leon Lonne Fristrup, til Ekstra Bladet, som fanger ham kun få timer efter, at han fredag formiddag igen kunne sætte sine fødder på dansk jord.Efterlyst for hash og brand - Hvis ikke jeg kunne betale billetten hjem, så havde jeg siddet der endnu, siger en lettet Lonne.- Det er forfærdeligt, at de kan komme folk ind i sådan et rottehul, hvor der er 40 grader, og der stinker af pis og sved, mens kakerlakkerne piler rundt, og du skider i et hul i hjørnet. Jeg har ikke gjort en skid i Thailand, men de vil ikke have mig ind på grund af en gammel, international efterlysning, siger Vesterbro-gangsteren.- Hvorfor overhovedet rejse ind i et land, hvor du ikke er velkommen? - Jamen prøv nu og hør, jeg har jo ikke lavet noget ulovligt i landet. Og jeg har taget min straf i Danmark.Desuden havde jeg fået at vide, at det skidt (indrejseforbuddet, red.) nu var udløbet, siger han.Det var i 2005, at Lonne fik det livsvarige indrejseforbud.Det skete i forbindelse med, at han var internationalt efterlyst, fordi dansk politi mistænkte ham for medvirken til brandstiftelse og narkotika-forbrydelser.Dengang blev han fundet i skjul i Thailand af myndighederne - og senere idømt halvandet års fængsel i Danmark for brandstiftelse.- Der sad jeg tre måneder og rådnede op i Thailand.Det hårdeste fængsel i landet, siger Lonne om oplevelsen, som han onsdag frygtede skulle gentage sig, da beskeden fra lufthavnspolitiet lød, at indrejse-forsøget ville koste ham flere år bag tremmer.- Jeg var eddermaneme glad, da de kom og sagde, at jeg kunne komme ud, siger gangsteren, der skulle skrive under på, at han aldrig vender tilbage til Thailand.Ifølge Lonne har han ellers været på ferie i landet over 40 gange de sidste 12 år uden at blive stoppet. Angivelig fordi der i hans gamle pas ikke står hans fulde navn.- Men det var så udløbet i år, og i mit nye pas står hele mit navn jo så igen, siger Lonne med en vis ærgrelse i stemmen.Luderkarl Leon Lonne Fristrup er opvokset på Vesterbro, hvor også en stor del af hans kriminalitet har fundet sted. En kriminel karriere der inkluderer handel med hash og heroin, ligesom han også har været alfons - eller luderkarl, som han kalder det i sin selvbiografi, der er skrevet i samarbejde med forfatteren Peter Grønlund.Samlet har Lonne siddet over 30 år i fængsel for sin kriminalitet. Under nattens hjemtur blev Lonne fulgt af to thailandske betjente, som først udleverede hans pas, da Vesterbro-gangsteren atter var på dansk jord.- Mine ferier i Thailand er helt tydeligt slut nu. Men så tager jeg sgu til Filippinerne eller Cambodia i stedet, lyder det fra gangsteren.cama@eb.dk Jeg har ikke gjort en skid i Thailand, men de vil ikke have mig ind på grund af en gammel, international efterlysning Jeg var eddermaneme glad, da de kom og sagde, at jeg kunne komme ud.
Den pensionerede Vesterbro-gangster forsøgte onsdag at rejse ulovligt ind i landet.
Gennem august måned har organisationen Røde Kors opsøgt stofbrugere omkring stofindtagelsesrummet H17 på Vesterbro i et forsøg på at få kastet lys over, hvem brugerne egentlig er.Ifølge Helle Kjems, der er social konsulent i asylafdelingen i Røde Kors, har opsøgende medarbejdere under løfte om anonymitet forsøgt at komme i kontakt med så mange som muligt.»Der var en bekymring for en gruppe inde på Vesterbro, som man umiddelbart ikke kan se får glæde af de kommunale tilbud.Derfor er der etableret et samarbejde mellem Røde Kors og Københavns Kommune for at komme i kontakt med gruppen og for at få en forståelse af, hvem de er. Hvad er det for en udfordring, og hvad er det for nogle behov, de har? Det har vi prøvet at danne os et billede af«, siger hun.Stofindtagelsesrummene H17, der er Nordens største fixerum, samt Skyen i Mændenes Hjem, er anonyme tilbud, som først og fremmest skal facilitere forsvarlig stofindtagelse. Antallet af brugere bliver registreret, men ingen behøver at opgive andet end et for-eller kaldenavne.Ifølge København Kommunes socialborgmester, Jesper Christensen (S), har kommunen imidlertid en antagelse om, at mange af brugerne er udlændinge.»Vi har også en antagelse om, at der kommer afviste asylansøgere dernede, og vi har brug for at følge med i, hvad det er for en forandring, der sker på stofscenen i området«, siger Jesper Christensen.Københavns Kommune mener, at mange af brugerne ikke får den rette hjælp, fordi de i udgangspunktet ikke hører til målgruppen for kommunale tilbud.»Der har vi prøvet at få afklaret, hvem de er«, siger Helle Kjems fra Røde Kors.»Når vi har gennemgået data, håber vi og Københavns Kommune at kunne give et billede af, hvilken rådgivning og hjælp der er brug for«, siger hun.De fleste er rygereSocialforvaltningen i København har tal på, at der siden opstarten af det første stofindtagelsesrum og frem til 20. september 2017 er blevet foretaget 1.168.940 stofindtag i kommunens midlertidige stofindtagelsesrum, Fixelancen, Skyen og det seneste tilkomne rum, H17.Siden indvielsen af H17 i august sidste år og resten af 2016 ud benyttede 1.665 brugere stedet.Tallene viser også, at brugerne har bevæget sig fra kanyle til rygning.Ifølge lederen af H17, Louise Runge Mortensen, er hovedparten af rygerne af anden etnisk herkomst end dansk.Der er registreret 44.797 rygninger mod 17.906 injektioner i sidste halvår af 2016.»Så både i forhold til stoffer og hvem der kommer der, så lever vi i en verden, hvor tingene flytter sig«, siger socialborgmester Jesper Christensen.»Både i forhold til hvor brugerne kommer fra, men også i forhold til hvorfor, er man nødt til at have en rummelighed i det her. Det er godt, at de, som har ansvaret for asylsystemet, også er nysgerrige på sammensætningen. I virkeligheden er det et sted, hvor der burde være et endnu mere tæt samarbejde. Det her er ikke et problem, en kommune kan løfte alene«, siger socialborgmesteren.Nogle vil måske mene, at afviste asylansøgere bare skal smides væk og ud? »Så kommer man i konflikt med, at stofrummene er steder, hvor man sikkerhedsmæssigt og sundhedsmæssigt forsvarligt kan tage sit stof, så overdoser ikke fører til dødsfald. Man kommer også i konflikt med hele geneproblematikken i forhold til resten af byen, hvis man skulle afvise nogle. Så ville vi bare efterlade dem på Vesterbro«, mener Jesper Christensen.Åbent brev fra naboerneI et åbent brev til overborgmester Frank Jensen (S) har lejere og ejere i Kødbyen, som er nærmeste naboer til især H17, gjort opmærksom på en »markant« stigning i »svineriet og antallet af indbrud«. Medarbejdere føler sig utrygge i området, hedder det.»Både i området omkring H17 og ved Kvægtorvet specifikt er vold, indbrud og politibesøg dagligdagen«. Lejerne og ejerne understreger samtidig, at alle til fulde anerkender, »at stofmisbrugerne skal have lov til at være her, ligesom vi byder H17 velkommen til bydelen«. I brevet beklager de erhvervsdrivende, at Københavns Kommune har skåret kraftigt ned i den opsøgende del af indsatsen over for stofbrugerne.»Vi er overbevist om, at forbedret renhold og en øget social indsats på gadeniveau kan få trygheden til at vende tilbage«. Siden årsskiftet har der været to permanente stofindtagelsesrum i København.Skyen i Mændenes Hjem på Istedgade og H17 i Kødbyen.De hviler på en partnerskabsaftale mellem Københavns Kommune og Københavns Politi. Partnerskabet skal løbende koordinere politiets retshåndhævelse i området og kommunens social-og sundhedsmæssige indsats.Nærpolitiet på Station City, som ligger midt mellem de to stofrum, tager sig af den tryghedsskabende indsats, og opstår der eksempelvis slagsmål, kan nærbetjente løbe over gaden og skille folk.Partnerskabet definerer området, som strækker sig fra Hovedbanegården og ned omkring H17 og Skyen, som straffrit.Her kan brugere besidde stoffer til eget forbrug.Politiken har for flere dage siden spurgt Københavns Politi om det specifikke kriminalitetsbillede i området. Vi har også bedt om oplysninger om et eventuelt antal af antrufne efterlyste asylansøgere i den såkaldte straffri zone.Men Københavns Politi har, trods rykkere, ikke reageret på henvendelsen.frank.hvilsom@pol.dk En øget social indsats på gadeniveau kan få trygheden til at vende tilbage De erhvervsdrivende i Kødbyen.
Sammensætningen af stofbrugerne på Vesterbro er ukendt. Det er et problem i forhold til at yde den rette hjælp.
Et kvarter med sjæl. Sådan præsenterer boligprojektet Carlsberg Byen sig, men nu hagler kritikken ned over det nye boligbyggeri for at være alt for dyrt.' 42 kvadratmeter for 2,5 millioner? Har I knald i låget.' Sådan skriver bare en af de mange brugere på Facebook i et kommentarfelt på Carlsberg Byens Facebook-profil, hvor det også myldrer med spydige kommentarer som ' de grådiges paradis,' og ' fordi vi har råd.' Carlsberg Byen ligger på den gamle bryggerigrund på Vesterbro i København, hvor mange måske kender de klassiske elefanter, der står på hver sin side af vejen, når man kører igennem.De beskriver selv på deres hjemmeside, hvordan de er ved at skabe et helt nyt og enestående kvarter i København.Vrede kommentarer ' Carlsberg Byen P/ S har til formål over de næste 8-10 år at udvikle den historiske bryggerigrund til et nyt kvarter i København. Når bykvarteret står færdig, vil det indeholde et miks af bolig, erhverv, detail, kultur, idræt og institutioner, der alt sammen er med til at give bykvarteret en storbypuls.' Det lyder tiltalende, men de mange vrede kommentarer peger især på ét problem -priserne er meget høje, mener personerne bag kommentarerne på Facebook.»Man må sige, I ved, hvad I skal tage for jeres boliger i papkasse størrelse... Men cafe latte-segmentet har jo penge nok, så de skal nok blive solgt med raketfart.. Det rette image koster jo,« skriver Ulrik Fejerskov eksempelvis.Ikke det dyreste kvarter Et par priseksempler på lejlighederne i Carlsberg Byen er eksempelvis en toværelseslejlighed på 69 kvadratmeter i Ottilia Hus til 3.195.000 kroner. En fireværelses lejlighed i Bohrs Tårn på 169 kvadratmeter kan rekvireres for 9.695.000 kroner.Carlsberg Byen oplyser til BT, at kvadratmeterprisen er 43.000 kroner for en standardbolig, men man kan også komme op at betale 80.000 per kvadratmeter for de dyreste boliger. Men det er ikke det dyreste kvarter i København ifølge Carlsberg Byen.»Boligerne i Carlsberg Byen følger markedsniveauet for området, hvilket understøttes af, at vi for tiden sælger en bolig om dagen. Til gengæld ligger vi prismæssigt lavere end Nordhavn og Frederiksberg,« som er nogle af de steder, Carlsberg Byen bedst kan sammenlignes med,' skriver Carlsberg Byens administrerende direktør Jens Nyhus i en mail.Han påpeger også, at priserne på boligerne varierer.»Vi mener vi, at rammer rimeligt bredt. Dertil kommer, at der er en langt bedre udnyttelse af kvadratmetrene i nybyggeri end i de klassiske københavnerlejligheder, hvorfor du typisk vil få mere bolig på færre kvadratmetre i nybyggeri,« anfører han.safa@berlingskemedia.dk '' Man må sige, I ved hvad I skal tage for jeres boliger i papkasse størrelse... Men caffe-lattesegmentet har jo penge nok Ulrik Fejerskov.
KØBENHAVN Prestigeprojekt får en hård medfart - boligerne beskyldes for at være for dyre.
Jeg tror ikke, at jeg gider spise amerikanske burgere i en periode.Konceptet med en blød bolle om noget ko smurt ind i ost vil jeg kun spise i den koreanske udgave, sådan som de serverer den hos Ssam, der for nyligt er åbnet på Vesterbro. Korean BBQ Burger, kalder amerikanerne den.For de er også blevet vilde med den.Princippet er det samme, men råvarerne er en smule anderledes. Hos Ssam var bollen en vægtløs dunpude af en brioche klemt omkring lidt syltet agurk, smeltet mozzarella og bulgogi.Bulgogi er klassisk koreansk. Oksekød, gerne ribeye (som det var her), skåret i tynde skiver, marineret i sojaolie, hvidløg, sukker og riseddike, inden det bliver grillet over kul.Her var fibrene og den brede fedtmarmorering som gået i ét i det møre, saftige og dybt smagende kød, der ikke var vulgært doseret, men perfekt tilpasset håndfulden, så både ko, ost, og den let sursøde marinade blev forenet i bidder så trygge og hyggelige og fingerslikkende gode, at det var åndssvagt.En kylling skal have ølHvis man forestiller sig moderne koreansk hverdagsmad som noget meget eksotisk med rødder i en tusind års tradition, så tager man lige så meget fejl, som når vesterlændinge reducerer verdensmusik til eksotisk folkemusik fra oldgamle instrumenter.I Afrika, Asien og Mellemøsten hører de pop og elektronisk musik inspireret af vestlige hitlister og modificeret til den regionale smag. Og i Sydkorea spiser man herligt snasket mad, som hverken består af fremmedartede råvarer eller tilberedes efter buddhistisk principper om renhed i tanken. Det er comfort food, som vi kender det. Men det smager af mere end salt og fedt.Den koreanske bulgogi-burger er en nationalret inspireret af den amerikanske burger. Og den skal spises til alkohol.Ligesom det meste andet, man skal tygge på. Anju kalder koreanerne den mad, der er designet til at følge en god slurk procenter. Sydkorea er et af de lande i verden, hvor man drikker mest alkohol, men det er ikke, fordi de høvler i blinde.Faktisk har man udviklet et regelsæt over, hvilke typer alkohol der passer bedst til de forskellige retter.Øl er for eksempel god til kylling, særligt den, de kalder KFC som en direkte reference til junkfood-kæden Kentucky Fried Chicken. Hos Ssam blev KFC (korean fried chicken) serveret som nuggets, bare langt bedre end dem, vi er vant til.Her var kernen ikke fars af kyllingeskrald og benmel, men kugler af kød, som havde bid og masser af smag. Dejen var et tyndt skjold af sprød tempura, hvis krøllede små folder holdt godt på den sovs, der fulgte med. Soya og ingefær var den ene mulighed, den anden var sursød og stærk. For hulen til hest! Sammen med lidt god rødkålssalat og den friske Cass-øl var det forfinet junkfood, som man godt forstår er blevet en koreansk nyklassiker under navnet Chi-Mek (af chicken og det koreanske navn for øl, mekju).Tryghed med et twistSsam er en dansk filial inden for koreansk populærkultur. På toilettet hænger der plakater med K-poppens idoler, og restaurantens to åbne planer kan ligne enhver trendy restaurant på Vesterbro, hvis det da ikke var for hovedparten af gæsterne, der var af asiatisk oprindelse.Højst sandsynligt koreansk, for flere af dem talte i fælles fremmedsprog med personalet, som alle er sydkoreanske. Ligesom ejerne, Jeong Hwa og den dansk adopterede Jeff Larsen, hvis kone styrer køkkenet, som laver alt mad fra bunden og udelukkende med friske råvarer.Der er salater til 75 kroner og hovedretter til en hund, og der skal én til tre retter til for at mætte, afhængig af valg.En enkelt Dolsot Bibimbab er nok, men det var også det kedeligste, vi fik denne aften.Bibimbab er en traditionel ret med ris, der blandes med stegte grøntsager, kød og kochujang-sovs, der består af rød chili, sukker, rismel og fermenterede soyabønner.Og så et spejlæg på toppen, hvilket fuldender associationen til dansk ruskomsnusk.Det smagte rundt og fyldigt, men ligesom en jævn biksemad blev den for monoton og klæg i længden.Vi havde bestilt den med svinekød, så jeg drak et shot af den koreanske nationalspiritus soju til. Det gør man gerne til gris. Soju er hedvin lavet på ris, hvede og ofte søde kartofler. Den, jeg fik, smagte af vodka fortyndet med vand, mild og frisk, men ikke en af de store sojuer.Retterne kom væltende oven i hinanden.Vi gik efter delekonceptet, og det var hyggeligt og herligt befriet for koder om, hvad man burde starte og slutte med. Man kunne mikse rundt i det og æde, hvad man havde lyst til, mens man talte om whatever.En skefuld kimchi-ragout med tofu og svineslag, »den er stærk, men ikke for stærk«, en tår øl til at skylle chilien væk med, så en bid icebergsalat med kikærter og tofu, »den er overraskende god«, så en kugle kylling, »jeg elsker dem!«, mere øl, lidt gris fra risgryden og et sip af sojuen. »Det smager godt det hele. Må jeg tage den sidste nugget?«. Desserten var en børnevenlig chokoladefondant med vaniljeis og chokoladesovs.Helt straight og god til en cortado.Men vi skulle også prøve de koreanske riskager tteok. Det er dampet rismel formet til en klæg kugle med en massefylde som Merkur og en konsistens som en medium til hård latexpude.Det var ikke noget for min gæst, så jeg spiste alle seks. De var ikke store, så jeg døde ikke, og jeg syntes, det var en perfekt afslutning på et måltid, hvor den koreanske comfort food gav mig tryghed med et twist.Jeg fik lyst til at drikke mig fuld bare for at få tømmermænd som undskyldning for at spise det hele en gang til dagen efter.joakim.grundahl@pol.dk Jeg fik lyst til at drikke mig fuld bare for at få tømmermænd som undskyldning for at spise det hele en gang til dagen efter.
I Seoul spiser man ikke så eksotisk mad, som nogen måske forestiller sig. På Ssam kan københavnerne opleve, hvor velkendt og godt koreanernes hverdagsmad smager.
Onsdag går det igen løs i Københavns gader, når Distortion sparker ugens festligheder i gang på Nørrebro og torsdag rykker videre til Vesterbro.Står det til Københavns Kommune, bliver det dog en mere stille fest på nogle af gadefestens helt centrale lokationer i år. Et nyt kommunalt støjreglement betyder nemlig, at lydniveauet under udendørs kulturarrangementer på bl. a. Sankt Hans Torv, Blågårds Plads, Sønder Boulevard og Litauens Plads ikke må overstige 60 dB på nærmeste facade.Er det så meget eller lidt? Det hedder sig, at 60 dB svarer til almindelig højrøstet samtale, mens 75 dB svarer til larmen fra en støvsuger eller en forbipasserende lastbil. Til sammenligning må Tivolis omdiskuterede Fredagsrockkoncerter ikke støje mere end 65 dB målt på facaden hos nærmeste nabo. Og da naboerne til Distortions gadefester alt andet lige bor meget tættere på musikken, må man forvente, at den under Distortion skal skrues betydeligt længere ned for at holde sig under støjgrænsen.Hos Distortion har chef Thomas Fleurquin svært ved at forstå, at man fra kommunens side har valgt at sætte støjgrænserne så lavt.»Det med dB-grænserne er en mærkelig størrelse.Publikum alene - uden at musikken spiller - larmer meget mere end 60 dB. En bus, der kører forbi, er 75 dB. Der er ingen, der arbejder med lyd og med kultur og med events, som kan forstå de her regler. Det gør det meget svært for os at tage de der grænser alt for alvorligt,« siger han.Distortion søgte tidligere på året om dispensation til at hæve støjgrænsen til 80-85 dB i alle gader under festen, men blev afvist af kommunen.Derfor er der ikke andet for end at rette ind, erkender Distortion-chefen.»Vi kommer til at gøre vores bedste. Det er det eneste, jeg kan sige. Vi kommer til at have nogle målere på dagen, som måler lydniveauet.Så vi tager så meget hensyn, som vi overhovedet kan. Men man kan altså ikke holde karneval uden at larme,« siger Thomas Fleurquin.Distortion-chefens udlægning bakkes op af Finn T. Agerkvist, der er lektor i lyd og akustisk teknologi ved DTU.»Bare det, at der er så mange mennesker samlet, vil formentlig betyde, at der kommer nogle overskridelser. Selv om man ikke engang spillede musik, ville det være svært at overholde.Hvis folk står og fester lige op ad facaden, er det ikke realistisk at holde lydniveauet under 60 dB.« siger han.Det lyder unægtelig som om, at Distortion får sin sag for. Og der er ingen kære mor, fastslår Morten Kabell (EL), der er Teknik-og Miljøborgmester i Københavns Kommune.»Det er ikke mig, der har ønsket, at Distortion skal afholdes midt i gadebilledet. Det er Distortion. Hvis Distortion er utilfreds med vilkårene, er de velkomne til at lægge sig ude på Refshaleøen,« siger han.Efter en stigning i antallet af klager fra borgerne har har kommunens Teknik-og Miljøudvalg i år skærpet kravene til Distortion. Udover støjgrænsen på 60 dB på centrale lokationer skal antallet af toiletter næsten fordobles fra 650 sidste år til 1.200 toiletter/ urinaler i år, mens der også er blevet opkrævet et depositum på 350.000 kr. til dækning af eventuelle skader på kommunens ejendom.»Der er ikke nogen tvivl om, at Distortion larmer og lugter mere, end det har gjort tidligere.Der er kommet flere klager, og klagerne er blevet mere desperate. Folk er blevet mere højlydte over for Rådhuset i forhold til at huske os på, at det her foregår altså i beboelsesområder,« siger Morten Kabell.Men giver det overhovedet nogen mening at sætte en støjgrænse på 60 dB, når publikum som udgangspunkt vil larme mere end det ved deres blotte tilstedeværelse? »Ja, for vi måler på musikken og ikke menneskemængden.Det gør vi ved at måle på lydprøverne om formiddagen, således at vi kan sikre, at de overholder reglerne. Så kan vi jo senere på dagen måle, om outputtet fra højtalerne lever op til det niveau, der blev sat under lydprøven.« Vil du gå så langt som til at true med, at der ikke bliver noget Distortion på Nørrebro og Vesterbro i 2018, hvis ikke støjgrænserne bliver overholdt i år? »Jeg vil bare sige, at hvis jeg var Distortion, ville jeg læse vilkårene meget nøje og sørge for at overholde dem hvert eneste sekund.«.micg@berlingske.dk »Der er ikke nogen tvivl om, at Distortion larmer og lugter mere, end det har gjort tidligere« Morten Kabell (EL), Teknik-og Miljøborgmester.Fakta: Her skal Distortion skrue nedNye støjgrænser i København Kommune betyder, at Distortion må skrue ned på centrale lokationer: Sankt Hans Torv: 60 dBBlågårds Plads: 60 dbSønder Boulevard: 60 dbLitauens Plads: 60 dBEnghave Plads: 65 dBEnghaveparken: 70 dBAlle andre steder: 80 dBKilde: Forskrift for Udendørs Musikarrangementer 2017, Københavns Kommune.
Når Distortions gadefester onsdag og torsdag ruller ind over Nørrebro og Vesterbro, vil man flere steder skulle spidse ører for at høre musikken.
ADELIGE jomfruklostre hører fortiden til - og så alligevel: For ganske nylig er der etableret en moderne udgave af slagsen, og selv om det ligger lige midt i hipsterland, befolket af fuldskæggede og tatoverede herrer, er det i fremtiden forbeholdt adelige frøkener at få en bolig i Den Suhrske Stiftelse i Valdemarsgade på Vesterbro i København.Det trefløjede bygningsanlæg i engelsk nygotik blev nemlig i 2015 købt af det adelige stift Vallø, der er et stort gods syd for Køge, og »i ejendommen ønsker Vallø Stift at tilbyde lejligheder som uddannelsesboliger til vore unge indskrevne stiftsdamer,« hedder det i en meddelelse.Vallø er det største af de adelige jomfruklostre, der blev oprettet i Danmark efter udenlandsk forbillede i tiden efter 1660. Det var verdslige stiftelser med boliger for ugifte døtre og undertiden enker af adelsstanden. Baggrunden var et overskud af kvinder inden for de højere rangklasser, og da et ægteskab med en mand fra en lavere rangklasse var udelukket, kunne en plads på et jomfrukloster være et alternativ. Faderen skulle lægge et vist beløb om året for, at en datter kunne indskrives og måske få en bolig, hvis hun forblev ugift eller senere blev enke. Samtidig bidrog klosteret også selv til frøkenernes økonomi, for der var oftest tilknyttet et gods til stiftelsen, som kunne give et afkast.Ordet jomfru skal forstås som ugift, og nogen bogstavelig test af beskaffenheden af damernes mødom har der således aldrig været tale om.Heller ikke på Vesterbro, men da de nye uddannelsesboliger kun kan søges af indskrevne stiftsdamer, er det stadig kun frøkener, der får adgang. Det fremgår af Valløs fundats: »Ugifte kvinder tilhørende dansk adel kan uanset alder indskrives i Vallø Stift. Kvinder, der er eller har været gift, eller kvinder, der har født børn uden at være gift, eller som har adopteret børn, kan ikke indskrives.« Vallø Stift blev oprettet i 1737 af dronning Sophie Magdalene, og klosterets oprindelige fundats havde som hovedformål både at understøtte ugifte døtre af dansk adel og at udøve omfattende socialt arbejde i lokalsamfundet. Ved en fundatsændring i 1976 ophørte muligheden for nye indskrivninger, men i 2003 blev den genindført i en modificeret version. Godt nok er boligerne på selve Vallø Slot ikke længere forbeholdt ugifte adelige kvinder, og en del af overskuddet fra godset skal gå til almennyttige formål, men forbindelsen til den danske adel er intakt: »Vallø Stift har siden starten på den nye indskrivning i 2004 haft et ønske om at skabe en varig og naturlig forbindelse mellem de unge stiftsdamer og Vallø. Tillige har det været hensigten at være katalysator for venskab og netværk mellem stiftsdamerne,« fastslår bestyrelsen, og det er grunden til, at man nu har købt ejendommen i Valdemarsgade i København.Grundstenen til Etatsråd Ole Bernt Suhrs og hustru Ida Marie Suhr f. Bechs Friboliger, som stiftelsen korrekt hedder, blev nedlagt i 1876 »med det Maal for øje, at Boligerne maatte give et passende Hjem, for trængende Grosserere paa deres gamle Dage, uden at disse føle sig trykket af at leve i en Fribolig«. Ole Suhr havde frem til sin død i 1875 været direktør for det slægtsfirma, handelshuset J. P. Suhr &amp; Søn, hvis hovedartikel var kul, og nu ønskede hans kone altså at sætte både sig selv og manden et varigt minde i form af gratis boliger til grosserer, som det økonomisk ikke var gået så godt. Ejendommen blev administreret af Grosserer-Societetet, og frem til Valløs køb af stedet er bygningerne fortsat med at fungere som bolig for ældre medlemmer af handelsstanden eller deres pårørende.Nu flytter der unge adelige kvinder ind, og ud over naboskabet til de lokale hipstertyper kan de glæde sig over ikke længere at være underlagt de stramme regler og husordener, som gjaldt på jomfruklostrene i gamle dage.Således fastslog fundatsen for Valløs nabo-kloster, Vemmetofte, for eksempel, at klosterjomfruerne ikke måtte forsømme gudstjenesten og de daglige bedestunder, dog med den ventil, at »de vigtigste årsager« kunne berettige et fravær og dermed en forsømmelse.De vigtigste årsager var nærmere defineret som sygdom og et mystisk »P«. Bogstavet, som altså var noget, man ikke talte om, stod for »propria«, der kan oversættes til »eget«. Altså den månedlige ubekvemmelighed, som selv yngre kvinder med blåt blod ikke slipper for.

RENOVERING Ejerforeningen Enghavecentret skal gennemgå et af de største ejendomsrenoveringer i københavnbydelen Vesterbro inden for de senere år.Blandt andet skal svalegangene inddrages ved at rykke facaden 1,3 meter og dermed udvide ejendommens 130 lejligheder, en ny klimaskærm monteres, og der etableres " grønt tag" på ejendommen, der er opført i 1960' erne.- Projektet har været på tegnebrættet siden 2012, og vi har kæmpet med forskellige udfordringer, siger bestyrelsesformand i Enghavecentret, Brian Jack Rosendahl i en pressemeddelelse.Effekt Arkitekter har hjulpet ejerforeningen med at udforme og få godkendt et projekt til 40 mio. kroner og Skou Gruppen skal udføre renoveringen og ombygningen i hovedentreprise. En af byggesagens største udfordringer bliver bygningernes placering og byggepladsforholdene.Bygningerne ligger på hjørnet af Enghavevej og Matthæusgade, hvor trafikken er intens, og hvor supermarkedet i stueetagen får leveret varer flere gange om ugen. Enghavecentrets lejligheder ligger på et betontag til en parkeringskælder og supermarkedet.- Hele planlægningen i byggesagen handler om vægt. Taget kan ikke holde til at blive belastet med for mange kilo, og i forvejen er stilladset tungt. Vi bruger trykfordelingsbjælker for at mindske trykket på taget, og alle materialer og tungt udstyr må ned på jorden. For at sikre fremdrift i projektet har vi nøje planlagt de forskellige arbejdsgange og lavet vægtudregninger på baggrund af forskellige scenarier, så vi ikke bruger unødig tid på at få materialer, værktøj og maskineri fra jorden til byggepladsen, forklarer Skou Gruppens byggeleder, Jesper Andersen.Bor i lejligheder imens Beboerne bor i lejlighederne, mens den nye klimaskærm monteres, de eksisterende vægge forlænges, og de nye altaner kommer på plads.De fleste lejligheder er nu ca. 33 kvadratmeter og må under ombygningen undvære et par kvadratmeter, fordi der skal etableres en støvvæg og laves arbejdsplads til håndværkerne.- Fordi beboeren er i lejligheden, mens vi arbejder, gør vi én lejlighed færdig af gangen.Derfor bliver det også meget små områder, vi arbejder på, men er vi vant til at arbejde på den måde og til at lave den detaljerede planlægning, det kræver for ikke at blive forsinket, siger Jesper Andersen.Når Skou Gruppen er færdig med renoveringen, er det forventningen, at beboerne mærker en betydelig forskel på indeklimaet både vinter og sommer. Bygningerne har nu energimærke G, men forventningen er, at bygningerne opnår energimærke C med den nye klimaskærm.Desuden får beboerne også glæde af et grønt tag, der etableres på det betontag, som er byggeplads under renoveringen.Det grønne tag er et klimasikringstiltag og kommer samtidig til at skabe nye grønne opholdssteder for ejendomsforeningens beboere. brahe.
Et af de største renoveringsprojekter på Vesterbro inden for de senere år går i gang inden længe. Det stiller store krav til entreprenøren.
Alle kender Frihedsstøtten. Den har siden 1797 været et vartegn for byens indfaldsvej fra vest, men oprindelig var det slet ikke meningen, at monumentet for stavnsbåndets ophævelse skulle anbringes her. I juli 1791 skrev en af initiativtagerne, Chr. Colbiørnsen, at »pladsen på Halmtorvet på højre hånd, når man kommer ind af porten er bekvemmeligst og til mindst hinder for den daglige færdsel.« Frihedsstøtten skulle altså stå netop der, hvor søjlen med Lurblæserne blev rejst i 1914, men, som Colbiørnsen tilføjer: »Hvis der skulle være hindringer for dette da på Nytorv.« Hvad, der så skete, er uklart, men et par uger senere havde han fået en ny idé. Nu hedder det, at der »næppe kunne findes en bekvemmeligere plads end Runddelen uden for Vester Port,« hvor byen mødte det åbne land, og det blev godkendt på højeste sted.Gennem første halvdel af 1800tallet lå Vesterbro hen som en tyndt befolket forstad, men i 1857 blev Vesterport revet ned, og snart efter dukkede de første etageejendomme op på begge sider af Vesterbrogade. Området omkring Frihedsstøtten vedblev dog i et halvt hundrede år at ligge hen som en fredfyldt idyl, men så skete der noget. I 1909 blev det historiske monument pillet ned og lagt i kasser. Det stod i vejen for udviklingen i form af byens nye hovedbanegård med tilhørende jernbanetunnel under Vesterbrogade.Hvor skulle Frihedsstøtten nu anbringes? Det var spørgsmålet, og mange havde en mening. »På toppen af Frederiksberg Bakke,« foreslog forfatteren Karl Larsen seriøst, men arkitekten Frederik Kiørboe havde en bedre idé: Frederiksberg Runddel ville være den helt rigtige placering, hvis Københavns kommune ville skille sig af med klenodiet, og en del andre forslag var lige så urealistiske. Imens tordnede brygger Carl Jacobsen over, at kommunen ikke passede bedre på sine værdifulde grunde, men tværtimod rask væk solgte jorden på begge sider af Vesterbrogade til et spekulationsbyggeri, som spolerede idyllen. Nej, man måtte tænke på skatteborgernes interesser, svarede borgmester Jensen, den socialdemokratiske høvding på rådhuset, og således fortsatte det.En konkurrence om, hvad der skulle ske med gadenettet i området, og hvor Frihedsstøtten skulle anbringes, løste ikke problemet, men i november 1911 måtte der nødvendigvis træffes en afgørelse. Statsbanerne ville ikke længere have de mange stumper liggende i kasser, og så endte genvordighederne med, at obelisken og de fire dydige marmordamer blev genrejst bare fem meter længere mod øst - men altså næsten på den samme åbne plads mellem land og by, som Colbiørnsen havde ment var mest »bekvemmelig.«.

Jeg får da tit ros for at køre pænt, jeg er jo en stille og rolig fyr«. Sådan siger 72-årige Peter Ganer, pensioneret skolelærer, der flyttede til København fra Aarhus for otte år siden, da han blev alene - og udbyder af lift via GoMore.Hos GoMore, der organiserer samkørsel i privatbiler, meldes der om stor rift om de ture rundt i landet, der bliver udbudt af bilejere, som er 60 år og derover.Faktisk får de ældre chauffører kørt 10 procent flere lift end de yngre.Godt 11.000 af de 163.000 chauffører, der tilbyder lift via GoMore, er over 60 år, og det ser mange altså som et kvalitetsstempel.De er pålidelige, aflyser aldrig, og passagererne føler sig trygge ved en vis modenhed bag rattet, vurderer GoMore selv.Og en af dem er altså Peter Ganer, der de seneste tre år har været en af de over 600.000 danskere, der bruger GoMore til at udbyde eller finde et passende lift.Mødes ved opgangenPeter Ganer bor i en lys andelslejlighed ved Søndre Boulevard på Vesterbro, hvor løbeskoene står klar på kokosmåtten til den tur, han altid løber - 13 kilometer har han målt den til - to gange rundt i Frederiksberg Have og Søndermarken. Sidste år blev det til 2.200 kilometer, viser hans træningsdagbog.Og det er her nede foran opgangen, at han mødes med de tre mennesker, der har købt sig et lift med ham i den sorte Fiat Punto, som har kurs mod Aarhus et par gange om måneden, og som lige har rundet 90.000 kilometer.»Jeg har altid fuldt hus«, siger Peter Ganer med en vis stolthed.»Jeg er også en af de billigste, mine passagerer skal bare dække færgebilletten med Molslinjen, så betaler jeg benzinen«. Heraf tager GoMore så 12,5 procent for at formidle kontakten, og betalingen foregår via GoMores app, hvorfor der ikke er kontanter eller direkte overførsel af penge mellem brugerne.En tur med Ganer-ekspressen løber op i 110-120 kroner per passager, og så kommer man altså fra opgangen til banegården i Aarhus. Eller bliver kørt lige til døren, hvis det passer med, hvor Peter Ganer selv skal hen.Eget værelse og whiskyklubFast på programmet i Aarhus står besøg hos moderen, der er 103 år og bor på plejehjem, og så har han et værelse stående hos en kollega fra Katrinebjergskolen, som gav ham egen nøgle til afskedsreceptionen.Nå ja, og så er der whiskyklubben, der skal passes.»Det er hyggeligt at sidde og snakke, og det er praktisk og mere fleksibelt for mig at have bilen derovre«, siger Peter Ganer, der har haft det meste af sit liv i Aarhus, men valgte at flytte til København for nogle år siden, da hans kone var gået bort for at være nær ved sine to børn og børnebørn, som han fast henter fra skole og børnehave og passer hver torsdag.Ideen med at tage folk med i Puntoen fik Peter Ganer, da han for tre år siden efter en aarhusvisit var på vej ned til færgen og forbarmede sig over tre unge mennesker, der stod med tomlen i vejret.»Jeg talte med dem om, at ingen kører på stop længere, ligesom jeg gjorde, da jeg var soldat, hvor man altid blev taget op, fordi man havde uniform på. Så fortalte de mig, at den nye måde altså er Go-More, og så meldte jeg mig til det«. De fleste af Peter Ganers bilgæster er unge studerende, og størstedelen er kvinder.Nogle gange går snakken ivrigt på kryds og tværs. Andre gange er der stille hele vejen, og passagererne sidder og arbejder på pc.»Ofte taler de om deres frustrationer over studiet eller over fremdriftsreformen, eller hvad de har af overvejelser om at tage et sabbatår. Jeg er sjældent den, der tager initiativet, jeg indretter mig efter stemningen. Jeg respekterer også, hvis folk bare vil have fred«.De glade hippiedageAf og til opstår en særlig god snak, som for eksempel da han undervejs til Aarhus på Molsfærgen drak kaffe og udvekslede erfaringer og tanker med en moden psykolog, hvor deres to verdener med mennesker, undervisning og udvikling passede sammen.Eller som da han mødte en kvinde, hvis mor var gift med protestmusikeren Benny Holst.»Han er jo fra min tid, jeg blev færdig i 1968 som lærer, hvor vi jo også fyrede nogle fede. Det er jeg dog holdt op med. Men jeg husker pladen ' Nøgne øjne', hvor han spillede med Poul Dissing og Peter Thorup«, siger Peter Ganer, der stadig opdaterer sit repertoire ved at gå til koncerter i det nærliggende Vega på Vesterbro i København.Ligesom han også læser to-tre nye bøger hver måned på iPaden og følger med i politik og verden i øvrigt.Så der er altid noget at snakke om.En enkelt gang gik det dog helt galt i den sorte Punto.Det var dagen efter Charlie Hebdo--angrebet i Paris, hvor flere af de ansatte på det franske magasin var blevet dræbt.»Jeg havde tre med i bilen, og så var der den her unge kvinde, som blev ved med at sige, at man bare skulle møde terroristerne med kærlighed. Så ville alt blive bedre.Det, synes jeg godt nok, var mærkeligt«. Så blev der tavst i den lille bil.Og bagefter, da kvinden var gået, gav de to øvrige passagerer Peter Ganer ret i, at det da godt nok var et særpræget synspunkt.En vintermorgen var det bilen, der drillede.Den kunne ikke komme ud af stedet, da håndbremsen på grund af rust havde sat sig fast.»Og der stod jeg med et kærestepar, der havde aftaler i Aarhus. Så ringede jeg til GoMore, og så fandt de en anden bil, der skulle køre fra Flintholm Station kort tid efter, og så fik vi lige omdirigeret dem«, forklarer Peter Ganer, der jo dog selv mistede sin færgebillet og tilskuddet fra de to passagerer.Men ellers kører det derudad, når Peter Ganer sidder bag rattet.Stille og roligt.per.munch@pol.dk Jeg er sjældent den, der tager initiativet, jeg indretter mig efter stemningen.Jeg respekterer også, hvis folk bare vil have fred Peter Ganer, samkørselschauffør.
Mange søger kørelejlighed hos ældre bilister. En af dem er 72-årige Peter Ganer, der fylder bilen med unge mennesker, når han besøger sin 103-årige mor i Aarhus.
»Døden er en brutal afbrydelse af den betydningsfulde sætning, man livet igennem prøvede at udtrykke. Ingen når at fuldføre den.« Et citat, der tillægges forfatteren Tove Ditlevsen, og et citat, der passer perfekt på hendes livslange kamp for at udtrykke netop det, hun så vedholdende brændte for.En kamp, der i 1976 endte på den mest tragiske måde, som tænkes kan.I dag - den 14. december 2017 - ville hun være fyldt 100 år.Selv om det er nu er knap 41 år siden, at hun døde, fejres Tove Ditlevsen stadig som en litteraturens superstjerne, og hun læses og tolkes stadig af begge køn og af alle generationer.I dag er også mange unge blevet grebet af Ditlevsenfeberen, og Jyllands-Posten har derfor spurgt den 26-årige magister i dansk, bloggeren og tekstforfatteren Julie Rasmine Larsen - som meget passende bor på Vesterbro i Odense - om hendes personlige bud på Tove Ditlevsens fortsatte popularitet: »Hun skriver om kvindeliv og helt eksistentielle temaer, som de fleste mennesker enten relaterer til, fascineres af eller forarges over. Hun har ikke stræbt efter, at hendes værker skulle tale ud over sin tid, men har derimod givet sin egen tids konflikter en kunstnerisk form, der gør det muligt for senere læsere at forstå kompleksiteten, selv om den måske har sociale eller kulturelle begrænsninger.« Det er, mener Julie Rasmine Larsen, bl. a. derfor, at vi stadig læser og analyserer "Bardommens Gade" og kalder den en klassiker.»Og så er hun bare sprogligt imponerende. Den måde, hvorpå hun gør "Barndommens Gade" poetisk og levende, skildret som et bjerg, der ikke længere er uoverstigeligt, som en knurrende, elsket kvinde, som en kat med bløde poter, der rækker ud efter Ester: "Den strækker de bløde poter og kommer hende nær. Dens røst når hende med stormen, der har mindernes og de svundne dages blege røst i sit vinterslæb." Hold nu! Hvis det ikke er godt skrevet, så tag mit kandidatdiplom fra mig,« siger Julie Rasmine Larsen.Tove Irma Margit Ditlevsen kom til verden i 1917.Hun blev født ind i en arbejderfamilie, der boede i en mindre lejlighed i baghuset i Hedebygade på Vesterbro i København.Barndommens gadeDet skete i en tid, da man ikke regnede piger for alverden, og både hendes barndomsgades miljø og hendes seje kamp for anerkendelse på alle tænkelige planer blev en rød tråd i både hendes omfattende forfatterskab og i hendes ofte vanskelige tilværelse, hvor hun kæmpede mod en hær af indre dæmoner.Da hun havde bestået sin mellemskoleeksamen, blev hun taget ud ad skolen og fik diverse småjob. Det eneste, familien håbede på, var, at hun så hurtigt som muligt blev gift og stiftede familie.Men under overfladen havde hun selv helt, helt andre ambitioner.Lige fra hun var omkring 12 år, skrev hun digte, og i disse fik hun skabt sit helt eget univers, der lå lysår fra den ofte barske og glædesløse hverdag. Gennem sine digte fik hun etableret et frirum i en verden, der ikke altid var lige let at tackle.Hun fik luft for frustrationerne over en opvækst, i hvilken hun hverken følte sig elsket eller stimuleret.Digtene emmede også af den usikkerhed og det mindreværd, der prægede hende i hele livet.I 1937 fik hun udgivet sit første digt, "Til mit døde barn", som hun skrev uden at have mistet hverken et barn eller have været tæt på døden. Digtet blev optaget i tidsskriftet Vild Hvede, der blev redigeret af forfatteren og journalisten Viggo F. Møller.Han - der var 52 år - faldt pladask for den 22-årige digter, og det var så gensidigt, at de indledte et forhold og giftede sig i 1940.Allerede året før de giftede sig, udgav Viggo F. Møller hendes første digtsamling, der fik titlen "Pigesind". En meget personlig samling digte, der vakte en vis opsigt.Ægteskabet med Viggo F.Møller blev opløst allerede i 1942.ÆgteskaberneTove Ditlevsen var i hele sit liv involveret i adskillige forhold, og det uanset om hun var gift eller ej, hvad hun var i alt fire gange. Efter sit første ægteskab blev hun i 1942 gift med højskolelæreren Ebbe Munk. I 1945 blev hun skilt og gift med lægen Carl Theodor Ryberg, og ægteskabet holdt til 1950.Et år senere blev hun gift med den senere chefredaktør på Ekstra Bladet Victor Johannes Andreasen, og ham var hun gift med indtil 1973.Hendes længste, men også mest stormfulde ægteskab.Undervejs fik hun tre børn og adopterede en datter.Det var især de to sidste ægteskaber, der kom til at præge hendes liv. Ryberg introducerede hende til diverse stoffer, som hun i perioder var endog stærkt afhængig af. Dertil kom et stigende alkoholmisbrug, som hun levede med resten af livet. I ægteskabet med Victor Andreasen var der ofte dybe kriser og utroskab, hvilket betød, at sårbare Tove Ditlevsen ofte røg ind i dybe depressioner og var indlagt til behandling på psykiatriske sygehuse.På overfladen var det meste tilsyneladende godt.Hun - der også var populær brevkasseredaktør på Familie Journalen - lod sig ofte fotografere til aviser og ugeblade omgivet af mand og børn.SelvmordetMen natten mellem den 6. og 7. marts 1976 var det slut - hun magtede ikke længere livet.Hun havde lånt en lejlighed af en veninde, og her indtog hun bevidst en overdosis sovemedicin. Hun havde nøje planlagt sit selvmord, og i et brev til datteren Helle begrundede hun sin voldsomme beslutning med, at »der bliver kortere og kortere mellem depressionerne, og at livet ikke længere rummer den ringeste tillokkelse«. Hun blev begravet på Vestre Kirkegård i København og over 1.000 mennesker fulgte hende til graven.Efter sin første digtsamling, "Pigesind", udgav hun et meget stort antal digtsamlinger, noveller og romaner.Fælles for hendes udgivelser var, at de i høj grad tog udgangspunkt i hendes eget liv.Dette gjaldt således også hendes sidste roman "Wilhelms Værelse" (1975), der handlede om hendes stormfulde ægteskab med Victor Andreasen.Sit barske ægteskab med lægen Carl Ryberg og det misbrug, hun kom ud i, beskrev hun i "Gift" (1971), der af mange opfattes som en af hendes bedste bøger.GennembruddetSit store litterære gennembrud fik allerede i 1941 med romanen "Man gjorde et barn fortræd". Hendes umiddelbart mest kendte udgivelse er "Barndommens Gade" fra 1943.Da hun i 1947 havde udgivet digtsamlingen "Blinkende Lygter", blev hun for første gang udsat for knap så positive anmeldelser. Flere anmeldere fandt, at hendes måde at skrive på ikke rigtigt fulgte med tiden.Det tog hun så nært, at det gik ud over hendes selvværd - og disse mindreværdsfølelser var noget, som hun aldrig overvandt. De blev kun værre med årene - til trods for at hun modtog en lang række priser og hædersbevisninger for sit meget omfattende forfatterskab.Usvækket interesseHyldesten af og respekten for Tove Ditlevsen er bestemt ikke aftaget efter hendes tragiske død. Hendes bøger sælges stadig, interessen for hendes forfatterskab er usvækket, og utallige er de måder, hvorpå hun efter sin død er blevet hædret og mindet.Julie Rasmine Larsen, der har en svaghed for stærke kvindestemmer i litteraturen, siger: »Men Tove Ditlevsen var ikke en del af kvindebevægelsen, og når hendes brevkasselæsere skrev til hende, at de ville gå fra deres dovne og utro ægtemænd, rådede hun dem til at blive og tage deres rolle som husmor og kone alvorligt.« Julie Rasmine Larsen mener, at Tove Ditlevsen i virkeligheden gerne ville den borgerlige lykke, selv om hun dog ikke gad opvasken: »Hun står som en central figur i samtalen om kvindeliv, krop, kærlighed, erotik, frigørelse og ægteskab. For hun turde stå ved sig selv og sætte det på skrift. Hun ville have familie og børn, hun ville stikke sig i alle vener med petidin, hun ville elske og hade, hun ville skrive bøger og vinde Akademiets pris, hun ville leve og dø. Og hun stod ved det hele. I sine værker såvel som i livet. Det synes jeg er beundringsværdigt.uffe.christensen@jp.dk Fakta: BLÅ BOG Tove DitlevsenFødt 14. december 1917 på Vesterbro i København, død samme sted den 7. marts 1976.Debuterede i 1939 med digtsamlingen "Pigesind".Ud over at Tove Ditlevsen byggede adskillige af sine bøger på den virkelighed, der omgav hende, skrev og udgav hun flere deciderede erindringer.Der er udgivet adskillige bøger om Ditlevsen og hendes meget omfattende forfatterskab. Bl. a.Karen Syberg: "Tove Ditlevsen - myte og liv" (People's Press) og Jens Andersen: "Til døden os skiller - et portræt af Tove Ditlevsen" (Gyldendal) 100-året for Tove Ditlevsens fødsel fejres i dag den 14.december med en lang række arrangementer bl. a. på biblioteker landet over.
I dag ville Tove Ditlevsen være fyldt 100 år. Hun, der har trukket meget dybe spor i sin eftertid, tog sit eget liv i 1976. Hendes omfattende forfatterskab er stadig meget populært, også blandt unge læsere.
Der var trængsel på fortovet foran Kristkirken ved Enghave Plads på Vesterbro.Venner, familie og gamle DRkolleger var mødt talstærkt op for at sige et sidste farvel til den tidligere korrespondent og tv-vært Jens Nauntofte, der døde pludseligt 27.marts efter et kort sygdomsforløb, 78 år gammel.- Det er godt nok en lorteanledning til at ses, lød det fra Jakob Stenz, Nauntoftes stedsøn, idet han krammede en af de mange fremmødte venner.Skuespiller Maria Stenz, Nauntoftes hustru, knugede sin datters hånd, mens de to og resten af den nærmeste familie hver fik udleveret en smuk, orange rose til at lægge på bårebuketten, inden kisten blev kørt bort i rustvognen.Her lod de fleste tårerne få frit løb, mens enkelte vinkede efter den sølvgrå bil, der forsvandt i de københavnske gader.Blandt de mange kendte ansigter foran kirken var tidligere vært på TV Avisen Steffen Gram, der havde kendt Nauntofte i 40 år.- Det var en utrolig smuk og uhøjtidelig bisættelse - lige i Jens' ånd, fortalte han til Ekstra Bladet efter kirken.- Det er trist og alt for tidligt.Han var i fuldt vigør og havde netop afleveret manuskriptet til sin selvbiografi.Han kommer til at efterlade et stort tomrum, slog en trist Gram fast.Også Reimer Bo Christensen var mødt op for at tage afsked med en god ven og kollega.- Vi havde mange dejlige timer sammen. Vi var meget mere end bare kolleger, vi var også private venner, der sås til frokoster, og jeg var med til Maria og Jens' sølvbryllup.Jeg har altid fundet Jens meget inspirerende, lød de rosende ord fra vennen, der ikke var i tvivl om, hvordan han ville huske Nauntofte.- Jens var et meget følsomt menneske. Han tog det nært, hvis han blev behandlet uretfærdigt, eller hvis han følte, at folk ikke forstod ham. Han var aldrig ligeglad.Når man som studievært var i tvivl om noget, så kunne man altid spørge Jens til råds om udlandsstof. Ham skylder jeg meget.Blandt de mange andre fremmødte var kollegerne Steffen Kretz og Lone Kühlmann, tidligere dramachef på DR Ingolf Gabold, skuespillerne Joen Bille og Kirsten Olesen, teaterinstruktør Katrine Wiedemann, kokken Nikolai Kirk og fotografen Jacob Holdt. Et tegn på Nauntoftes brede bekendtskabskreds.- Han kendte rigtig mange mennesker og havde en stor omgangskreds, forklarede Jakob Stenz, der har kendt Nauntofte, fra han var ung teenager.Han var rørt oven på ceremonien.- Musikken er dér, hvor filmen knækker - hvor man virkelig begynder at græde.Vi bar ham ud til ' Georgia On My Mind'. Han var glad for de gamle jazz/bluessange, så vi var helt enige om, at det var den rigtige sang. Det var lige i hans ånd, forklarede han og tilføjede: - Nu skal vi have gravøl!jukr@eb.dk .Jens var et meget følsomt menneske.
Tårerne fik frit løb, da familie, venner og kolleger tog afsked med DR-legenden Jens Nauntofte.
K for karriere. K for kærlighed.Den 26-årige Morten Nørgaard, der fredag aften overraskede ved at vinde ' X Factor' 2017, vil fremover bruge mindre tid foran sin computer og i stedet dyrke sin sangkarriere og forsøge at finde kærligheden.Efter deltagelsen i ' X Factor' har Morten Nørgaard ' fået mere selvtillid'.Det vil han nu bruge til at finde en kæreste, siger han til BT.For tiden er det kun mor, bedstemor og søster, der er kvinderne i hans liv. Men der er plads til endnu én, forklarer han, da han dagen efter ' X Factor'-finalen møder BT på Café Floras på Vesterbro i København.»Der sker så mange ting lige nu i mit liv, så jeg er ikke så opsøgende, og jeg har ikke været på Tinder. Men jeg vil gerne have en kæreste. Det er vigtigt, hun har humor, og at vi kan grine sammen. Ellers har jeg ikke så mange krav,« siger han, da han skal forklare, hvad han søger hos en kommende kæreste.Morten Nørgaard, der kommer fra Odder, husker ikke præcist, hvor længe hans forrige forhold varede.»Nok et par måneder,« siger han.Ellers har han ' ikke rigtig dyrket det med kærester'. Det har mere været computeren, han har tilbragt tid sammen med.Morten Nørgaard, der er uddannet automekaniker, har i et tidligere interview fortalt, at han følte sig bedst tilpas hjemme foran computeren, men nu er det et helt andet sted, at den unge mand er i sit es.Selvtilliden i top»Jeg føler mig bedst tilpas på en scene.Jeg kan mærke det i hele kroppen, det er en glæde, der spreder sig indeni,« siger han.På spørgsmålet om, hvorvidt han så vil bruge den nye selvtillid til at finde en kæreste: »Det kunne nok godt ske. Jeg har i hvert fald fået lidt mere mod på det,« siger han.Morten Nørgaard er allerede blevet kontaktet via Facebook af piger, der synes, han har gjort det godt.Men vigtigst af alt har han gjort en eksisterende kvinde i sit liv stolt: »Min bedstemor siger, at det er det største, hun nogensinde har oplevet i sit liv,« siger Morten og smiler bredt.hped@bt.dk '' Jeg er ikke så opsøgende, og jeg har ikke været på Tinder. Men jeg vil gerne have en kæreste Morten Nørgaard, ' X Factor'-vinder.

Rådhuspladsen er underligt mennesketom. Et par unge mænd i røde vindjakker forsøger at hverve turister til deres guidet tours.»En plads er en åben invitation.Stedet, hvor byen inviterer til, at man lærer den at kende«, siger professor i litteratur og moderne kultur Martin Zerlang, da vi står midt på pladsen. I sin nye bog, ' Byens hjerte. Pladsens historie', undersøger han pladsernes liv - deres historie, retorik og æstetik. Udsynet er globalt og spænder over Europa såvel som Syd-og Nordamerika. De danske pladser spiller imidlertid en relativt beskeden rolle i bogen, men med nedslag i litteraturhistorien har Martin Zerlang sagt ja til at fortælle om sin livslange passion for de københavnske pladser.Vi ser os lidt omkring, inden blikket lander på rådhusets facade, hvor en forgyldt biskop Absalon spejder mod vejrpigerne ovre på Richshuset på hjørnet af Vesterbrogade og H. C. Andersens Boulevard.»Rådhuset står færdigt i 1905, og derfra bliver pladsen her den store og altdefinerende plads i det moderne København.Før var det et halmtorv med en simpel mølle. Et par år efter rådhusets åbning skriver forfatteren Axel Garde om byens ånd: »Rådhuset er som et symbol på sanseorganernes struktur hos 1890' ernes københavnske ungdom«. Med alle sine ornamenter og fine detaljer viser rådhuset de unges behov for afveksling og overraskelser«. Pladsen har altid været samlingssted for fortællinger, der går i alle mulige retninger, mener Zerlang. Nogle besynger den, mens andre forbander den.»Jørgen Gustava Brandt skrev om Rådhuspladsen, at »dette var ikke andet end en dum, åndssvag square«. I Henrik Pontoppidans ' De dødes rige' kommer en vestjysk lægprædikant til København og går direkte fra Hovedbanegården til Rådhuspladsen. Her ser han en lysreklame, og hans første reaktion lyder: »Dette er jo helvede«. Tom Kristensen, der kaldte sig en elsker af folkerige fortove, var anderledes positiv.»Han startede sin vandring her og bevægede sig op ad Vesterbrogade og videre ud ad Istedgade, som han sagde var uendelig lang. Digteren Emil Bønnelycke affyrede en revolver her på pladsen og markerede dermed, at futurismen var kommet til Danmark. Og Inger Christensen skrev i et essay, at hvis hun kunne vælge, ville hun bo med udsigt over Rådhuspladsen«. Zerlang kalder pladsen for byens udråbstegn.»Det siger noget om, at pladsen, så længe den har eksisteret, har været stedet, hvor man kommunikerer. Pladsen er gennemført retorisk: Det er her, fællesskabet fortæller om sig selv - også selv om det sker i medieret form gennem avisredaktioner eller tv-studier og ikke nødvendigvis direkte fra talerstolen.Fællesskabets stemme skal udgå fra et centralt sted, en central kulisse, og pladsen er fællesskabets scene.Det arabiske forår er et godt eksempel: Her gik billeder fra eksempelvis Tahirpladsen i Kairo verden rundt. Det resulterede i, at byrummet blev mere synligt end nogensinde - og særdeles politisk«.Forfatternes stederVi hopper på cyklerne. Martin Zerlang fører an mod Vesterbro og stopper uplanlagt op ved Onkel Dannys Plads.»Det er interessant, hvordan flere og flere pladser bliver opkaldt efter forfattere, og på den måde bliver litteratur og arkitektur direkte knyttet sammen. Det er forfatterne, der har givet liv til stederne.Dan Turèll skrev eksempelvis et digt om Istedgade - »Istedgade som hver dag er en roman på 400 sider/og som hver dag skriver sig selv ned og læser sig/og så smider sig ud uden videre/for i morgen kommer der en ny«. Ligesom Tove Ditlevsen tidligere havde gjort, identificerer Turèll sig med den særlige puls, der findes i bydelen«. Martin Zerlang springer af cyklen.»Det er her«, siger han.Vi er på hjørnet af Sommerstedgade og Dybbølsgade. Man overser nemt, at der her er en plads.»Hver dag cykler jeg den her vej til mit arbejde på Københavns Universitet, og jeg studsede længe over, hvad fa'en det der var«, siger han og peger på en skulptur. 8-10 cykelstel rammet ind i plastik.»Det er Franz Beckerlee fra Gasolin', der har lavet skulpturen. Den er beklædt med citater fra et digt af Lean Nielsen, der boede nede i nummer 34.Han var blandt de 1970' er-digtere, som kom fra Vesterbros arbejderklasse, og typisk for tiden skrev han knækprosa - især om sine cykelture på Vesterbro.Det kunne lyde sådan her: »jeg har følt/og tænkt/og længtes/på cykel/og jeg tror/jeg vil blive/ved at cykle/lige til døden/river sadlen/væk under/mig«. »Når man tænker på pladser, tænker man ofte på den store rytterstatue. Cykelstellene her må være en moderne metamorfose af den gamle rytterstatue«, siger Martin Zerlang småleende.Der står et par røde udlejningscykler parkeret op ad skulpturen.»Her har vi en plads af halvprivat karakter.Det er nærmest ingenting, men jeg synes alligevel, det er en sjov lille plads«.En ung blond kvindeZerlang cykler målrettet de få hundred meter over Sønder Boulevard og parkerer så cyklen midt på Enghave Plads.»Enghave Plads har været et magnetfelt for forfattere. Først og fremmest Tove Ditlevsen, der i ' Barndommens gade' beskriver Istedgade startende som en ung blond kvinde med udslået hår - altså Enghave Plads - for derefter at sprede ben nede ved Gasværksvej. Hele det her billede af Enghave Plads som en skøn plet midt i det fattige og proletariske Vesterbro finder man også i malerkunsten, f. eks. hos Peter Hansen, der skildrer Enghave Plads som forbundet med barndom og uskyld midt i et ellers hårdt miljø. Jacob Paludan skildrer som regel Vesterbro som et trøstesløst kvarter, men Enghave Plads forbinder han derimod med legende børn. Og sådan er det stadigvæk«, siger Martin Zerlang, mens vi sætter os på en bænk øverst på en skaterampe. En dreng suser tæt forbi os på sit skateboard.»Tove Ditlevsen boede jo lige dernede i Hedebygade«, siger Martin Zerlang og peger i retning af det tidligere Folkets Hus, nu spillestedet Vega. »Det er et sted, der er ladet med politisk kultur.Enghave Plads gennemstrømmes af arbejderklassens historie, selv om de fleste arbejdere er blevet tvunget ud af bydelen, og Carlsberg vel mere er et monument end en arbejdsplads nu om dage«. Enghave Plads er i dag præget af metrobyggeri, men har stadig plads til både legende børn og øldrikkende pensionister.På den anden side af Enghavevej ligger Enghave Park.»Pladsen er også interessant, fordi den er uden center, eller måske har mange centre. Den henvender sig derfor til alle mulige brugere og fortæller alle mulige historier. Man taler tit om en skelnen mellem hårde og bløde pladser, men Enghave Plads har begge dele: Her er både grønne træer og grå granit«, siger Zerlang, inden vi igen stiger på cyklerne og bevæger os mod Nørrebro.På vejen peger han entusiastisk ind på den nyligt anlagte Tove Ditlevsens Plads ved Enghavevej.Politik hugget i granit»Det er en talerstol«, siger Zerlang, mens han kravler op på en forhøjning over Blågårds Plads. Det politiske er indbygget i selve arkitekturen, og ølkassen bliver overflødig, når der skal holdes politiske brandtaler. Men talerstolen er ikke det eneste politiske budskab i arkitekturen.»22 ekstremt ekspressive skulpturer er hugget i granit omkring pladsen.Hver enkelt repræsenterer et erhverv, man havde her i området - fra bagere til bødkere. De er alle portrætteret med deres børn kravlende rundt, mens de udfører deres hverv. Med de figurer mente billedhuggeren Kai Nielsen selv at have skabt den første socialistiske plads«. De røde 1980-er murstensblokke bag pladsen fortæller endnu en politisk historie.»Det hæslige murstenstapet vidner om kampene med bz-bevægelsen i 1980' erne, men faktisk fik den daværende borgmester Egon Weidekamp, der var bz'ernes store fjende, selv sin politiske ilddåb herinde i mellemkrigstiden.Som ung socialdemokrat var han involveret i gadekampe mod de konservative.Det er en plads, der stadig har sin politiske slagkraft«. Samtidig er det en meget hjemlig plads, mener han.»Det er håndværkeren, der er repræsenteret her, hverken konge eller kejser, og her fornemmer man også det, en plads kan, hvis den er virkelig succesfuld: forvandle et eksteriør til et interiør.Proportionerne gør, at det nærmest minder om en dagligstue«.Angsten for åbne pladserVi er tilbage på Rådhuspladsen, hvor vi begyndte.Rådhuspladsen giver anledning til at tale om et fænomen, der udfoldes i Martin Zerlangs aktuelle bog: agorafobien, angsten for de åbne pladser.»Det paradoksale er, at man mister fornemmelsen af et centrum, mens pladsen klassisk set har udgjort netop et sådant centrum. Pladsen bliver pludselig uhyrlig«, forklarer han.»Allerede Søren Kierkegaard, der var en stor byvandrer, skrev om angsten for det åbne rum i sin bog ' Begrebet angest'.Dengang fandtes begrebet agorafobi endnu ikke, men omkring det moderne gennembrud trænger det sig på.Forfatteren Henrik Pontoppidans bror, Knud Pontoppidan, var psykiater, og skrev om ' vor tids nervøsitet'. Konsekvensen af, at København forvandledes til en moderne storby, var, at folk fik dårlige nerver«. Martin Zerlang ser på pladsernes fremtid med »interessere og forventning«. »I det 20. århundrede blev alle de københavnske pladser til parkeringspladser.I det 21. århundrede er de stort set alle sammen blevet til byggepladser«, siger professoren og tilføjer: »Der må jo rejse sig noget fra alle de her byggepladser«.mikkel.t.nielsen@pol.dk Her fornemmer man også det, en plads kan, hvis den er virkelig succesfuld: forvandle et eksteriør til et interiør Fællesskabets stemme skal udgå fra et centralt sted, en central kulisse, og pladsen er fællesskabets scene.Fakta: Blå bog Martin ZerlangProfessor ved Institut for Kunst og Kulturvidenskab, Københavns Universitet.Mag. art.i litteraturvidenskab.Født 1952.Medarbejder på Erik Brandt Dams tegnestue.Forfatter til bl. a. ' Bylivets kunst - København som metropol og miniature' (2002), ' Herman Bangs København' (2007) og ' 1914' (2014).Modtog Georg Brandes-prisen for ' Karikaturland. I krydsild mellem danske forfattere og tegnere' (2014).Var med til at oprette Center for Urbanitet og Æstetik i 1993 og i 2008 4Cities, en international masteruddannelse i bystudier.
INTERVIEW MARTIN ZERLANG »Pladsen er byens hjerne og hjerte. Den er et centrum, der samler folk, og en centrifuge, der spreder dem igen«, skriver Martin Zerlang i sin nye bog, ' Byens hjerte. Pladsens historie', der udkom i går. Politiken har været på cykeltur i København med plads-entusiasten. ... interview martin zerlang.
Høj musik i MagasinJoe &amp; The Juice Immervad 6, Aarhus C Er det en natklub eller en juicebar? Musikken er høj hos Joe &amp; The Juice, hvor personalet - de såkaldte juicere - presser juice i massevis til shoppende aarhusianere.Stedets stil deler vandene, men juicen fejler intet.Vores favorit er den friske Pick Me Up med banan, æble og hindbær, der er perfekt til sommer og sol.Et andet hit er den syrlige Energizer med rød grape, ingefær og æble, og hvis det blev sent i går, anbefaler vi en Hangover Heaven med mynte, æble og hyldeblomst.Skal der mad til juicen, foreslår vi en af de flade sandwicher, der laves i mørkt brød og minder om de italienske sandwicher af paninitypen.De fås med alt fra kylling og kalkun til tun og avocado, og du går ikke galt i byen med en Spicy Tuna med tun og jalapenos.Joe &amp; The Juice har også butikker på Ryesgade, i Bruuns Galleri og på banegården og er en del af en hastigt ekspanderende kæde, der ligeledes er til stede i blandt andet Storbritannien, USA og Sverige.Stort udvalg på torvetFfood Vesterbro Torv 8, Aarhus C En af de oversete perler på takeawayfronten i Aarhus er den lille salat-og sandwichbar Ffood, der ligger midt på det trafikerede Vesterbro Torv.Det stilfuldt indrettede lokale byder på et stort udvalg af juicevarianter, der kan friste juiceelskere med hang til både det traditionelle og eksperimenterende.Prøv f. eks. en frisk version med ananas, æble og citron til de hede sommerdage, eller lad klassikeren med jordbær, banan og hyldeblomst trøste dig, hvis vejret svigter.Er man i det sunde hjørne, er butikkens Green Juice det oplagte valg. Den fås i flere varianter, og til begyndere anbefaler vi den milde med ananas, æble og babyspinat, mens de rutinerede kan gå efter den skarpe med cayennepeber, grønkål, persille, selleri, agurk, spinat og æble.Gnaver sulten, er Ffoods morgenkomplet med chiagrød, ost, chorizo og ovnbagt avocado med økoæg en bestilling værd, ligesom stedets sandwich er værd at smage.Klassiker i GuldsmedgadeCharlies Café Guldsmedgade 17, Aarhus C Caféen Charlies i Guldsmedgade er en favorit blandt byens sandwichelskere, men det populære sted er også et oplagt valg, hvis humøret er til kølig juice i solen.Med bare fire juicer på menuen er udvalget småt, men til gengæld sidder smagen lige i skabet. Den friskpressede appelsinjuice er en evig klassiker, mens en Kanin Juice - ja, det hedder den - byder på gulerod, æble, ananas og ingefær. En Grøn Sol lokker med mynte, appelsin og hyldeblomst, og endelig mixer en Passion passionsfrugt, ananas, ingefær og æble. Til 49 kr. stykket er der måske endda penge til to? Caféen har også en håndfuld svalende milkshakes og smoothies, og du bør ikke snyde dig selv for en af stedets populære sandwicher, der med fire slags brød og otte varianter byder på noget for enhver smag.F. eks. den gode, gamle kylling-bacon, hjemmelavet tunsalat eller en vegetarversion med humus. Ja tak, ja tak og ja tak.Økologisk ved StrøgetGreen Neighbour Skt. Knuds Torv 7-9, Aarh. C »Ren, rå solskin på flaske.« Sådan beskriver salat-og juiceboden Green Neighbour sine økologiske juicer, der er lavet på mindst 50 procent grøntsager.Boden ligger på madmarkedet Aarhus Central Food Market ved Strøget og kører lige nu med en orange, grøn og rød variant, der alle koster 39 kr.Hvad med en grøn juice med agurk, grønkål, æble og lime? Eller hvad med en rød variant med rødbede, gulerod, æble, citron og ingefær? Hvis man er vild med juice, kan du som en fin detalje få et klippekort til 10 juicer for 349 kr.Prøv også Green Neighbours økologiske salater, der skifter efter årstiden og er baseret på lokale råvarer.På menuen er fem salater til mellem 69 og 79 kr., og vi anbefaler at prøve en Earth Bowl med friske asparges, bagte gulerødder, perlebyg, spinat og ristede græskarkerner.Kickstart i BadstuegadeJuice Stop Badstuegade 4, Aarhus C Siden 1996 har Juice Stop i Badstuegade presset frisk juice til aarhusianerne, og juicebaren var ifølge ejeren Dorte Drachmann den første med friskpresset juice i Aarhus.Siden har hun udbredt konceptet, så Juice Stop også har juicebarer i Risskov og ved Strandbaren i Aarhus Ø.Med en stribe forskellige juicer på menuen kan Dorte og co. med garanti opfylde dit behov for pressede frugter og grøntsager, og hvis det ikke er sundt nok, kan alle juicer boostes med hørfrøolie, hampeprotein, algeproduktet spirulina eller hyben.Vi anbefaler den orange juice med gulerod, gurkemeje, ingefær, citron, æble og sort peber, der med garanti giver dagen en ordentlig kickstart. Juicebaren har også juice på små refillflasker, som er lige til at tage med i strandtasken sammen med solcremen.Hvis man har 1.290 kr., der brænder i lommen, kan man investere i en tredages juicekur bestående af 18 flasker friskpresset juice.Sundhed i MejlgadeRen &amp; Stærk Mejlgade 51D, Aarhus C Den lille takeaway-café Ren &amp; Stærk i Mejlgade har siden 2014 serveret to go-retter til de mange aarhusianere, der er med på palæo-trenden med at skrue ned for kulhydraterne.Menuen lyder på alt fra salat med bær og kyllingewraps til avocadokage, og så er der lige juicerne, der er perfekte til en solrig sommerdag.Udvalget skifter løbende og er ikke stort, men til gengæld er de med garanti sunde.Hvad med en Rimelig Ren til 40 kr. med rødbede, fennikel, ingefær, citron og æble? Eller en Hulken til 45 kr.bestående af avocado, spinat og æble, som at dømme efter navnet må gøre dig stærk som en okse. Råvarerne er i størst mulig omfang lokale og økologiske, og hvis du går all in på palæo, kan du runde af med en såkaldt "bulletproof" kaffe med smør og kokosfedt.Ren &amp; Stærk har også en fi-lial på madmarkedet Aarhus Central Food Market, hvor menuen er lidt anderledes.jpaarhus@jp.dk 
Varme sommerdage går hånd i hånd med kølig juice, men hvor skal du købe din forfriskning? Her er seks bud.
Musikken pumper ud af højtalerne.Unge mennesker slænger sig i en slidt sofa i bar-loungen med en lunken øl i den ene hånd og et glas champagne i den anden. Folk danser på både jorden og bordene. Andre nøjes blot med at slappe af og få en god snak.Sådan udspillede det sig, da ungdomskirken uKirke på Vesterbro sidste år åbnede et festområde til den årlige gadefestival Distortion i København, der er bygget op om klubmusik og festkoncerter.Og selvom det umiddelbart kunne ligne enhver anden gadefest, vidnede tre store kors malet på en plakat om, at begivenheden er mere end det. Det er en chance for kirken for at få unge mennesker til at tale om kristendom.Og igen i år kommer rosévinen til at flyde, når kirkebænkene bliver hevet ud foran kirken ved Litauens Plads i København i anledning af Distortion." Det er årets højdepunkt.Mange andre kirker har kon-firmationen som den tid, hvor de får kommunikeret tro til allerflest mennesker. For os er den tid Distortion," siger præst og leder af uKirke Thomas Nedergaard.På Facebook bliver kirkebaren introduceret med sætningen: " I år skruer vi op for guldknappen og bader pladsen i glimmer, champagne og guld, guld, guld". Fokusset på at være nyskabende handler om at nå ud til de unge, der ellers ikke ville komme i kirken." Vi får nedbrudt en masse fordomme, og så er det også nemmere at få mennesker til at snakke om kristendom," siger Thomas Nedergaard.Er det lettere at få folk til at tale tro, når de er fulde? " Jeg ved ikke, om det at drikke betyder så meget, men det gør det selvfølgelig nok nemmere. Men bare det, at vi er en del af feststemningen og de unges kultur, gør, at vores budskab bliver mere interessant." Hos en anden præst i København, Jens Ole Christensen, der er sognepræst i Fredens-Nazaret Sogn på Østerbro, anerkender man kirkens tilstedeværelse blandt de unge. Men samtidig minder man om, at den kristne værdi skal være tydelig." Jeg vil gerne give kredit for, at man er til stede. Men man skal ikke være derude for bare at gå i ét med miljøet.Vi skal turde være der med et tydeligt kristent vidnesbyrd," siger Jens Ole Christensen.Trods billig bar og høj musik understreger Thomas Nedergaard også, at det kristne budskab er hovedfokus: " Vi arbejder altid efter vores manifest, som lyder: ' uKirke, fordi tro er vigtigt'.Troen skal være til stede i alt, hvad vi laver, ligegyldigt om det er til Distortion eller et FDF-arrangement." Netop den slags forsøg på at nå unge mennesker vidner om en ændring i folkekirkens missionsfokus, siger Søren Østergaard, der er leder ved Center for Ungdomsstudier og Religionspædagogik, hvor han i flere år har forsket i unge og kristendom." Man er blevet meget mere bevidst om, at man bliver nødt til at kommunikere på anderledes måder. Vi ser det også på Roskilde Festival, hvor folkekirken er kommet på banen og møder unge i deres egen kultur," siger han.Det handler blandt andet om at tilpasse sig en ungdom, der er åben for mange livsopfattelser. Det kan være til kristendommens fordel, mener Søren Østergaard." Vi har en ungdomsgeneration, der er super inkluderende.Det betyder ikke, at troen bliver altafgørende i deres liv, men tro kan sagtens være et fragment, der har betydning, og til festivaler som Distortion forsvinder berøringsangsten for at snakke om Jesus." J.fogde@k.dk Fakta: uKirke2011, er en ungdomskirke på Vesterbro i København, der skaber dialog med unge om kristendom og tro. Det gør de ved blandt andet at deltage i en række kulturelle arrangementer, herunder den igangværende gadefestival Distortion.
Ungdomskirke kombinerer dialog med champagne ved festivalen Distortion i dag. Det vidner om en ændret missionsbevidsthed, siger forsker.
Planen, som de kommende 10 år skal forbedre mobiliteten i Aarhus, vil få tilstandende på de aarhusianske gader til at gå fra slemt til værre.Det mener den nye rådmand for Teknik og Miljø, venstremanden Bünyamin Simsek, som de næste fire år skal stå for at føre mobilitetsplanen ud i livet.»I planen er der taget højde for skinnebåret letbanetrafik i hjertet af Aarhus, det er Venstre og jeg helt uenige i. Mobilitetsplan er et ret flot navn til en plan, der vil sætte prop i midtbyen. Det vil gå fra slemt til kaotiske tilstande, såfremt man gennemfører planen, der indebærer at indsnævre Silkeborgvej, ombygge Vesterbro Torv og skabe flere ensrettede gader i midtbyen,« sagde han.Mobilitetsplan for Aarhus Midtby skal afløse den eksisterende Trafikplan fra 2005. I planen er der lagt op til at bruge 50 mio. kr.på fire konkrete projekter: M 25 mio. kr. til en omdannelse af Vesterbro Torv til et torveareal med mulighed for byliv og bedre forhold for fodgængere, cyklister og buspassagerer.M 5 mio. kr. til permanente sikringer mod terrorangreb i midtbyen.M 10 mio. kr. til at omdanne gaderum i boligområder med henblik på at sænke hastigheden, reducere gennemkørende trafik og skabe mere plads til grønt.M 10 mio. kr. til en omdannelse af Frederiks Allé fra Frederiksbjerg Torv til Frederiksbroen for at forbedre sikkerheden og fremkommeligheden.R, SF og AL roste mobilitetsplanen for at lægge vægt på at skabe bedre forhold for cyklister og fodgængere i midtbyen.»Det er dejligt, at der er en klar prioritering af, hvilke trafikanter, vi ønsker.De gående og cyklister.Vi skal øge hastigheden for gående og cyklister ved at skabe de rigtige forbindelser i byen,« sagde Jan Ravn Christensen (SF).Sagen blev sendt til behandling i teknisk udvalg.elm@jp.dk 
Mobilitetsplanen lægger op til at bruge 25 mio. kr. til omdannelse af Vesterbro Torv, 5 mio. kr. til sikring mod terror og 20 mio. kr. til cykelsikkerhed og mere grønt.
Ind i baggården, op med elevatoren og følg det spraymalede skilte ned gennem de hvide gange i den nedlagte fabriksbygning i København. 
Hvad der startede som en digital hjælp til moderens præstegerning på Vesterbro får nu millioner til at blive en international iværksættersucces. 
Københavns nye madmarked på Vesterbro, WestMarket, er kommet hårdt fra start. Skal kunderne vælge WestMarket, er en del af nøglen at skabe et indbydende miljø i passagen, der tidligere har huset Toves Galleri. For udover oste, kød udskæringer og specialkaffe skal kunderne gå med en oplevelse, når de forlader WestMarket.Det mener både de utilfredse stadeholdere og arkitekten bag Torvehallerne på Israels Plads i det indre København, Hans Peter Hagens. For med en god oplevelse ryger der automatisk mere med i kurven.»Tricket er, at man skal forføre sine kunder.Når man har købt de asparges, der stod på indkøbslisten, så skal man også have fisk og hvidvin med hjem,« siger Hans Peter Hagens.Den oplevelse står lige nu tydeligere på prospektet, end det gør i virkeligheden. De stadeholdere, Berlingske har været i kontakt med, mener, at de har skrevet under på et andet WestMarket, end det de har fået. Blandt andet at de er blevet lovet kunst og anderledes interiør.»Noget af det første, folk begynder at klage over, er indretningen: Selv Herlev Hospital er smukkere lige nu,« som en af stadeholderne formulerer det.Bo Raahauge, der sidder i WestMarkets bestyrelse, forklarer, at ledelsen arbejder på sagen.»Det kan måske godt opfattes som, at vi slæber med fødderne, men vi har folk i gang, der arbejder med stedets DNA og indretning. Vi vil ikke bare male det hele rødt på én gang. Der er investeret ressourcer i det, men vi vil gerne gøre det så godt som overhovedet muligt for både stadeholdere og kunder,« siger Bo Raahauge.Stadeholderne mener, at en del af problemerne bunder i de »rekreative udendørs arealer«, som de bliver kaldt i planerne. Lige nu er området uden for passagen flisebelagt, og der stillet borde og bænke til sultne københavnere.Der skal mere til, mener lejerne.Netop udendørsarealerne er ifølge Hans Peter Hagens en del af opskriften på det gode fødevaremarked, fordi folk skal lokkes. Øjenfangere, kalder han det.Allerede fra facaden skal kunderne blive overrasket, draget og mærke den markedsstemning, der spirer indenfor. Staderne skal få inde og ude til at glide sammen.»De bedst fungerende torvehaller har 50 procent overdækkede stader, men resten er udendørs. Det er meget vigtigt,« siger Hans Peter Hagens.Golfspilleren Anders Hansen er i West-Markets bestyrelse. Han peger på, at udearealet i sin nuværende form ikke er permanent.»I forhold til udendørsområderne er der en dialog med ejerforeningen, og så vidt jeg er orienteret, så skulle der meget snart falde noget på plads. Lige nu er det midlertidigt,« siger han.Indretning, udendørsarelaer og forførelse er væsentligt, men de arkitektoniske rammer behøver ikke at være raketfysik, mener Torvehallernes arkitekt: »Rammerne kan være simple, lette og åbne, for fødevarerne skal være festen og farverne.« Ifølge Hans Peter Hagens er succeskriteriet, at man dybest set skal have lyst til at gå markedet kun for at være der. Så er grobunden lagt for en god forretning i madmarkedslandskabet.»Jeg er overbevist om, at der er plads til endnu flere madmarkeder i København. Det skal bare gøres på den rigtige måde,« siger Hans Peter Hagens.Berlingske har forgæves forsøgt at komme i kontakt med tidligere direktør Christian Kofoed eller Steen Ordell Guldbrand Jensen, der har været WestMarkets administrerende direktør siden 25. april.asmr@berlingske.dk 
Butikkerne i WestMarket er pressede, fordi omsætningen daler og kunderne svigter. Arkitekten bag det succesrige Torvehallerne forstår kritikken, men ser stadig mulig hederne for et madmekka på Vesterbro.
For en ængstelig sjæl skulle der tidligere en stor overvindelse til for at bevæge sig op ad den smalle trappe til førstesalen i Hawaii Bio. Butikken i stueetagen var lys og hylderne fyldt med pornovideoer og kulørt sexlegetøj. Men ovenpå var alting mere dunkelt. Man vidste aldrig helt, hvad der ventede i mørket. Blot kunne man være sikker på, at stueetagens billedverden på førstesalen antog en anderledes konkret og kødelig karakter. For her var videokabiner og biografsal, hvor rigtige mennesker havde rigtig sex.Om ikke med andre, så i det mindste med sig selv.Hvis det var vanskeligt at indrømme over for sig selv, hvor man var på vej hen, kunne man altid betale bod med lidt kulturel kapital og bilde sig ind, at man gerne ville mærke auraen på det sted, der ifølge mindepladen på bygningens forside, i 1779 havde været Adam Oehlenschlägers fødested.»I, som raver i blinde, skal finde,« kunne man så passende recitere den romantiske digter på vej op ad trappen.Linjer, som kunne rumme deres egen sandhed for Hawaii Bio, hvor halvmørket lukkede sig bekvemt om alle de seksuelle gerninger og ugerninger, som udfoldede sig her.Hawaii BioHawaii Bio åbnede i pornoens guldalder i slutningen af 1960' erne og lagde i de tidlige år lokaler til såkaldte live shows, inden de blev forbudt. Siden blev førstesalen lavet til biograf og de seneste år - hvor stedet faktisk hed Playhouse - var den indrettet med en række små kabiner, som man individuelt eller parvis kunne leje sig ind i.Ligesom de fleste andre pornobutikker og pornobiografer på Vesterbro måtte Hawaii Bio dog også dreje nøglen om og lukke for et par år siden. Internettet havde overtaget handlen med porno og sexlegetøj, og ' gentrificeringen' havde overtaget Vesterbro.I dag huser den tidligere pornobiograf et galleri og værksted, drevet af tre kunstnere. Og lige nu kan man i HAWAII, som stedet med distingverede versaler kalder sig, se udstillingen The Love Affairs. Den er kurateret af kunsthistorikerne Peter Ole Pedersen og Jacob Lillemose.Det er en udstilling, der handler om »seksualitet, pornografiog censur«, bedyrer pressemeddelelsen. Det er blevet en noget spraglet sag. Mere et åbent arkiv end en udstilling, og mere en svagt optegnet skitse til re-fleksioner over sammenhængene mellem seksualitet, pornografiog censur end et udfoldet argument herom.Når man i dag bevæger sig op ad trappen i HAWAII, er det første, der møder ens blik for enden af trappen, en videomonitor, hvor Susan Hinnums videoværk Cover fra 1998 bliver vist. Det er et enkelt, men emblematisk værk, der udramatisk og med underspillet humor indrammer den vigtige nedbrydning af skellet mellem finkultur og populærkultur, som kunsten i perioden omkring slutningen af det tyvende århundrede var optaget af. I den korte video ser man kunstneren selv, under pseudonymet Sweet Susie, på bagsædet i en limousine sammen med en af tidens mest berømte pornoskuespillere, den britiske Sarah Young.De sidder dér på bagsædet, uden at mæle et ord til hinanden. Kigger blot ud af vinduet, indifferente, cool, smukke. Kunstneren og pornoskuespilleren, symbolske repræsentanter for det højeste og det laveste, men på denne køretur gennem København sidestillede og ligestillede: to kvinder i en bil.Værkets titel leger med den dobbelte betydning af det engelske ord, der både kan henvise til en forside og et dækken. Kvinderne på bagsædet af limousinen er med deres pokerfjæs netop skjult bag overfladen, uudgrundelige og først og fremmest komplet uspektakulære.Sarah Young var ellers det store tilløbsstykke, da hun besøgte København i 1997, hvor Susan Hinnum lavede sin optagelse med hende. Under sit besøg i Danmark optrådte Sarah Young blandt andet i Anders Lund Madsens talkshow NatMadsen på TV 2, ligesom hun som en sjælden udenlandsk undtagelse blev Ekstra Bladets side 9-pige.Og så uddelte hun den 3. marts autografer i Hawaii Bio, hvilket skabte lange køer af unge mænd på Vesterbrogade.Hvordan skal man i lyset af de mellemliggende 20 år forstå Sarah Youngs genkomst i den tidligere pornobiograf, nu som kunstværk?.Frihed og frivillighedUdstillingen The Love Affairs giver ikke publikum noget svar på det spørgsmål. Men den kan måske alligevel give nogle bud. Dens blandede materiale rummer litterære klassikere som Georges Batailles Historien om øjet fra 1928 og William Burroughs' De vilde drenge fra 1971. Fra 1990' erne inkluderer den blandt andet plakaten fra JeffKoons og Ilona Stallers fælles projekt Made in Heaven og Andres Serranos bogværk The History of Sex, ligesom navne fra New Yorks undergrundsscene som post-porn-modernisten Annie Sprinkle, fotografen Richard Kern samt filminstruktørerne Marne Lucas og Jacob Pander er med.Fælles for alle bidragene er, at de i deres samtid udfordrede de etablerede seksuelle normer, det som tidligere blev kaldt kønsmoralen. En moral, der i vidt omfang også var institueret juridisk i form af censurregler, der blev håndhævet af sædelighedspolitiet.Med ophævelsen af forbuddet mod pornografii slutningen af 1960' erne ændrede dette sig, og det frigørende og grænseoverskridende sigte med fremstillinger af sex forandrede sig med det. Hvor det engang kunne være frigørende overhovedet at nævne sex som en dimension af den menneskelige tilværelse, er andre spørgsmål i mellemtiden blevet mere påtrængende.Som senest # MeToo-bevægelsen har vist, handler kampen ikke længere om friheden til at være villig, men om frivilligheden. Om samtykke som essentiel forudsætning for sex.Spørg, før du rør'. Den seksuelle frigørelse har i virkeligheden aldrig givet kvinder lov til at udtrykke deres begær aktivt, uden at støde på den udbredte, mandlige forestilling om, at kvinden så også må ønske sex med enhver, når som helst og på enhver måde. Pornoens drøm om konstant, grænseløs og umættelig lyst, med andre ord.I det lys bliver det et stærkt seksualpolitisk budskab at se Susan Hinnum og Sarah Young sidde tavst på bagsædet af limousinen. Hvor et utal af mandlige journalister i de samme dage i 1997 stillede Sarah Young nærgående og grænseoverskridende spørgsmål, tegner Susan Hinnum uden antydning af nyfigenhed billedet af hende som et menneske med en hverdagsagtig udstråling - ikke aseksuel, men heller ikke hyperseksualiseret.Kedsomheden fungerer her som et våben mod den spektakulære og inkvisitoriske snagen i kvindelig lyst, og dermed også som en afmontering af nymfomanmyten til fordel for en stilfærdig, solidarisk insisteren på menneskelig sammensathed.The Love Affairs drager dog ikke nogen større kulturhistoriske konklusioner af den art. Det er en udstilling, som lægger materialet frem og overlader det til publikum at finde ud af, hvad sammenhængene måtte være.Man fornemmer, at kuratorerne er fascinerede af deres genstandsfelt, at det er en nørdet beundring af de deltagende kunstnere og deres værker, der har været selektionskriteriet, snarere end et bestemt budskab. Det er velgørende nok, selv om det også er lidt vel løst i kanterne. Formidling er der ingen af, men til gengæld et spændende program af screenings og oplæsninger.kultur@information.dk Det er en udstilling, som lægger materialet frem og overlader det til publikum at finde ud af, hvad sammenhængene måtte være.
En udstilling med mestendels arkivalsk materiale afsøger løseligt sammenhængene mellem seksualitet, pornografiog censur uden at nå nogen konklusion.
Kl. 07.00: Min krop er indstillet på Yoko-tid, så jeg vågner tidligt uden vækkeur. 
Livsstilseksperten fra "Kender du typen" er ny vært på DR K-programmet "Vild med bøger". 
Den mørke gade lyses op af kulørte neonskilte fra stripbarer og sexbutikker.Klokken har nærmet sig midnat, og sneen maler for første gang i december de betongrå fortovsfliser hvide.På et af gadens hjørner skutter en kvinde sig og trækker pelshætten på sin sorte dynejakke op over sit krøllede, mørke hår. Hver eneste gang en mand går forbi, skifter hun ansigtsudtryk. Med en blød, lokkende stemme forsøger hun at give et tilbud, mændene ikke kan afslå.»Looking for some fun?«. De fleste retter blikket mod jorden og går videre. Kvinden følger dem et par skridt ned ad gaden, giver op og vender tilbage til sin flise. Kun for at gentage seancen om og om igen. Lige indtil en midaldrende mand faktisk stopper op og beder hende følge med.Sammen forsvinder de ned ad en uoplyst sidevej til Istedgade.De afrikanske prostituerede dominerer på Vesterbros gader i de sene nattetimerne.De er desperate og uerfarne, og flere af dem frygtes at være mindreårige. Seksuel udnyttelse rammer i stigende grad yngre piger, der allerede under rejsen fra Afrika til Europa har været udsat for vold og misbrug.Det slår en rapport om seksuelt udnyttede migranter fra FN's agentur for migration, IOM, fast.Politiken har tilbragt fire nætter i neonlysene på Vesterbro og talt med 14 afrikanske sexarbejdere.»Im working. Can't talk«, lyder afvisningen som oftest fra kvinderne, når der bliver spurgt ind til deres handelshistorie.Men som gadelivets puls langsomt fortager sig, og der bliver længere mellem dyttene fra forbipasserende biler, er afvisningerne fra de afrikanske kvinder færre.»Jeg er ikke blevet tvunget til at tage herop af nogle mænd, der vil have penge.Det er min situation i Afrika, der har tvunget mig. Min familie er fattig. Sådan er det for næsten alle«, siger 48-årige Alice, der har søgt læ for sneen i vindfanget foran Vesterbros jobcenter på Skelbækgade.»Mange af pigerne er unge som mine døtre. De ved godt, de skal være prostituerede, når de kommer. Det er deres måde at overleve på og sørge for, at deres familie overlever«. Alice er oprindeligt fra Cameroun i den vestlige del af Afrika, har været i Danmark i to måneder og fortæller, at hun i flere år har arbejdet i Spanien. For det meste som rengøringshjælp. Af og til også som sexarbejder.»I dag har jeg kun haft en kunde. Ingenting, ingenting, ingenting. Det er hårdt arbejde at stå her, men man kan ikke få et andet arbejde«, siger hun og bevæger sig igen ud i snevejret. Ved indkørslen til Københavns Kødby bliver hun med et dyt stoppet af en sort Citroën. Vinduet bliver rullet ned.»Are you working?«, råber en af de fire mænd i bilen for at overdøve bilstereoen.Han trykker hornet i bund, alle i bilen griner, og han kører videre.Til salg for 700 kronerTidligere var Istedgade, Halmtorvet og Skelbækgade centrum for begivenhederne, men nu trækker kvinderne også op på Vesterbrogade for sælge sex. Foran Radisson Blu Hotel trænger to spinkle, mørke kvinder i dynejakke en mand op i en krog.Han fægter med armene og forsøger at forklare, at han ikke er interesseret. Kvinderne prøver at overtale ham med kærlige vendinger, men må efter nogle minutter give op.På den modsatte side af gaden bevæger en ung kvinde i stramme, mørke gamacher sig med sagte skridt. Hun standser og retter på det lange, glatte hår, der er samlet i en lav hestehale, inden hun vender om og går tilbage ad samme vej, hun kom fra.Ingen stopper hende på vejen. Ingen tager hende med i deres bil.Klokken er blevet lidt over to om natten, og selv om kvinden i mere end en time har bevæget sig fra den ene til den anden ende af den korte strækning på Vesterbrogade, hvor biler suser forbi, venter hun fortsat på nattens første kunde.»Af og til har jeg slet ingen kunder, når jeg er ude, og jeg tjener ikke så meget, for jeg kan ikke lide at være sammen med mange mænd«, fortæller hun og tilføjer, at hun for det meste kun har sex med en eller to mænd i løbet af en vagt. Sidst hun var på gaden, havde hun en enkelt kunde, der betalte 700 kroner for samlejet.»Det er altid en forhandling. Jeg starter på 1.000 kroner. Der er jo nogen, der ikke har så mange penge«, siger den unge kvinde og fniser genert, så det kridhvide tandsæt kommer til syne bag de fyldige læber, der er malet med en lyserød lipgloss.Grace, hedder hun.Da en hvid politibil drejer om hjørnet, og betjentene i bilen spejder, vender hun ryggen mod gaden.»Jeg vil ikke arresteres.Jeg har ikke papirer, og hvis de anholder mig, sender de mig tilbage.Jeg vil ikke tilbage«, siger hun.Grace er kun lige fyldt 20, siger hun. For seks måneder siden forlod hun delstaten Delta i det sydlige Nigeria, hvor hun flettede hår for at tjene penge. Nu er hun gadeprostitueret på Vesterbro i København på tredje måned. Rejsen til Europa var lang og hård, fortæller hun.»Det tog en uge at komme fra Nigeria til Libyen. Jeg lå i bilens bagagerum, mens vi kørte gennem ørkenen. Vi var flere piger, og jeg var bange på vejen«, siger Grace. Efter to måneder i Libyen rejste hun videre over Middelhavet i en båd mod Italien.»Jeg har altid boet tæt på en flod, og jeg kan svømme. Så jeg var ikke nær så bange, da vi sejlede«. Efter tre måneder i Italien blev hun så sendt til Danmark af sin »madame« i Italien, som hun nu skylder 50.000 kroner.10.000 er allerede betalt af gennem arbejdet på gaden. Hver gang hun har været på gaden, opsøger en mand hende for at få de penge, hun har tjent gennem natten.Så længe hun betaler, gør de hende ikke noget ondt, fortæller hun.Gældsat migrationMan kan kalde det menneskehandel, men man kan også kalde det gældsat migration, påpeger antropolog og migrationsforsker Sine Plambech fra Dansk Institut for Internationale Studier, der i flere år har forsket blandt afrikanske prostituerede og deres familier.»Det er i krydsfeltet af migration og trafficking, at vi skal forstå de her kvinder. Det er sjældent en handel, der foregår.Man bliver ikke solgt. Men man bliver voldsomt gældsat og på den måde, at de er bundet til at sælge sex, indtil pengene er betalt af«, siger hun.Kvinderne finansierer, ligesom Grace, deres rejse fra hjemlandet ved at tage lån på mellem 25.000 og 500.000 kroner for at betale for falske dokumenter, afhentning og et arbejde ved ankomsten til Europa. For nogle kvinder kan gælden stige, hvis de ikke tjener pengene hurtigt nok. Bagmændene er typisk kvinder, de såkaldte madams, der tidligere har været i samme situation. Nogle føler sig relativt trygge ved deres bagmænd, så længe de afbetaler gælden, mens andre oplever vold og bliver truet, hvis de ikke er på gaden, fortæller Sine Plambech.Når aftalen med bagmænd er indgået, rejser kvinderne typisk fra Benin City til Kanu, over grænsen til Niger, videre til Agadez, der er det store migrationsknudepunkt, videre op igennem Sahara til en lille ørkenby, der hedder Sabha i Libyen, inden de ankommer til kystbyer i Libyen, hvor de kan sejle fra.Mange af kvinderne er, ifølge Sine Plambech, nødt til at sælge sex på vejen til Libyen for at få mad eller sikkerhed.»Udfordringen er, at vores migrationspolitik er med til at gøre kvinderne til ofre. Jo sværere det er at komme ind i Europa, jo farligere ruter tager kvinderne også. De bliver involveret i flere kriminelle netværk, og der er større chance for, at de bliver udnyttet af dem, der tjener penge på deres rejse«, siger Sine Plambech og tilføjer: »Kvinderne rejser mod Europa, ligegyldig hvor svært vi end gør det. Så længe der ikke er et godt alternativ i Nigeria.De skal tjene penge«. På trods af, at der i lande som Nigeria bliver brugt millioner af kroner på at bekæmpe menneskehandel, vælger et stadigt stigende antal kvinder at forlade deres hjemland. Antallet af potentielle ofre for menneskehandel, der er ankommet over Middelhavet, er steget med næsten 600 procent fra 2014 til 2016, står der i rapporten fra FN's agentur for migration.I 2014 ankom 1.454 nigerianske piger til Italien, mens der i 2016 ankom 11.009.For de nigerianske kvinder og deres ' madams' er regnestykket simpelt. I Nigerias største by, Lagos, kan de tjene omkring 15 kroner på et samleje. I Sydeuropa, hvor der er mange migranter og arbejdsløsheden er høj, kan kunderne give omkring 75 kroner. Og i nordeuropæiske hovedstæder som København tjener kvinderne cirka 600 kroner per kunde.»Det handler om fattigdom, men også om unge kvinder, der drømmer om et bedre liv i Europa. For kvinderne er Europa en måde, man kan blive moderne og træde ind i den globale verden på, men håbet svinder ind, når de efter nogen tid i Europa finder ud af, hvad det faktisk betyder, at man lever et hårdt illegalt liv, sælger sex og skylder folk penge«, siger Sine Plambech.»Jeg er kristen«Bilerne drøner stadig forbi uden at stoppe, selv om Grace konstant holder blikket rettet mod det hjørne, der fører potentielle kunder ned ad Helgolandsgade til Istedgade. Imens fortæller Grace, at hun håbede, hun kunne få et »normalt job«, når hun kom til Europa.»Jeg kan ikke lide at være prostitueret.Det er et slemt og ubehageligt arbejde.Jeg er kristen, så jeg bør ikke have den her slags job. Jeg burde sove på det her tidspunkt af dagen, ikke gå rundt på gaden og lede efter mænd«, siger hun.Miljøet på gaden er hårdt, fortæller Grace.Der er mange kvinder, og nogle af dem stjæler for at kunne betale deres gæld af, hvis de ikke har held med at sælge sex.Hvorfor tog du af sted? »Jeg havde det skidt i Nigeria. Jeg led.Der er ingen mad, ingen penge. Og man skal jo leve. Det handler om valg. Jeg valgte ikke at blive prostitueret, men det var mit valg at komme til Europa. I starten var jeg ked af det, men jeg håber, jeg snart kan betale min gæld af og blive fri. Jeg kan ikke lide at være prostitueret, men jeg ville ikke have risikeret mit liv for at komme til Europa, hvis jeg havde haft det godt i Afrika«, siger hun.Hvad drømmer du om? »Jeg drømmer om at blive i Europa, blive gift med en god mand og få børn. Måske en dansk mand, måske en svensk«. Klokken er blevet næsten tre, og der er stadig ingen mænd, der har henvendt sig til hende, selv om hun genert forsøger at få øjenkontakt med hver eneste mand, der går forbi.»Nu må jeg hellere gå. Jeg skal arbejde«, siger hun og smiler, inden hun drejer om på hælen og bevæger sig mod det røde lys på Istedgade.Det er holdt op med at sne.Alice og Grace er opdigtede navne af hensyn til deres sikkerhed. Deres rigtige navne er redaktionen bekendt.signe.vilsboel@pol.dk Jeg lå i bilens bagagerum, mens vi kørte gennem ørkenen. Vi var flere piger, og jeg var bange på vejen Grace, sexarbejder fra Nigeria.
Rejsen til Europa har været lang og dyr for 20-årige Grace. For et halvt år siden tog hun turen over Middelhavet og endte på Vesterbro i København, hvor hun nu sælger sig selv til købelystne mænd.
Det første, jeg læser om morgenen: 
Dansk Bioteks formand, Martin Bonde, har første tweet til gode, men er flittig på Linkedin, læser mange biografier og er ved at smage Vesterbro . 
Hvor bor du? »Jeg bor på Amager, lige ved Amager Bio.Jeg har haft småforelskelser i og afstikkere til Nørrebro, Vesterbro og Valby, men jeg vender altid tilbage til mit første udgangspunkt i byen, Amager. Det er noget med luften, vandet og jargonen. Her er god plads og ikke så meget pis. Det føles som hjem«. Hvad er dit yndlingskvarter? »Det er mit eget kvarter. For mig er Amager en landsby i byen, hvor man er på fornavn med sin printermand og sin kaffekvinde.Og så er der en Amager-stolthed, som jeg er ret fascineret af. Folk kan virkelig godt lide deres sted her. Det synes jeg er hyggeligt. Men jeg kan især godt lide, at der er så mange dyr. Der er rigtig mange hunde på Amager. Jeg har ikke selv hund, så jeg er vild med den uformelle stemning, der er mellem dyr og mennesker på Amager«. Har du et stamsted? »Jeg tror ikke, man kan bo på Amager uden at have sine stamhuler. Mikkel er min. Han er en tidligere steward og tillidsrepræsentant i SAS, som har åbnet sin egen kaffebar på Amagerbrogade, Nummer 95 - en kaffebar, hedder den, og han laver en usædvanlig god kaffe og er lige så skør og politisk radikal, som jeg er. Han fungerer lidt som en udvidelse af min egen stue for mig. Han er min vinterhave«. Hvor ville du tage en date med hen? »Jeg ville invitere hende i Bøssehuset på Christiania. Det er et af mine yndlingssteder.Bøssernes Befrielsesfront indtog huset i 1973, og stedet har den her skønne, aktivistiske energi. Og så er der papvin af den værste slags og mennesker af den bedste, og det tiltaler mig«. Hvor går du i byen? »København har ikke et særlig spændende gå i byen-udbud for lesbiske, politiske satirikere... Så når jeg går ud er det mest på Christiania, i Bøssehuset eller i Kvindehuset.Der er altid en guitar i hjørnet, billig bar, fællessang og en sjov flok mennesker at hænge ud med«. Hvis du fik frit valg og en bulldozer stillet til din rådighed, hvad i byen ville du så fjerne? »Jeg ville ikke fjerne nogle bygninger, men der er en del steder, jeg gerne ville lave om til kollektiver, bofællesskaber og ollekoller: Industriens hus og Politigården, og ja, Rosenborg. Jeg gad virkelig godt starte et kollektiv på Rosenborg, der har de sødeste ænder til nabo«. Hvornår bliver du allermest irriteret på København? »Når folk ikke har tid til at vente i en kø.De fleste af os har fem minutter til lige at chille lidt. Der er selvfølgelig folk med mega travlt, børn, der skal hentes, og en deadline, der ånder i nakken. Men det irriterer mig, når folk ikke smiler til hinanden og siger: Nå, hold kæft, det er en lang kø, hva'? Og især når de lader vreden gå ud over de forkerte. Jeg passer meget på ikke at sende den dårlige karma videre, for det kan da ikke være rart at være sådan et dumt svin«.Hvad har København for meget af? »Travlhed. Måske skal vi ikke være så bange for ikke at komme nogen vegne.Der er for eksempel noget poetisk ved bussen 5C. Den kører bare i ring. Den skal faktisk ikke andet end rundt. Og så skal den rundt igen. Og så skal den rundt atter en gang. Og det er jo det samme med os, indtil vi skal dø. Lad os finde lidt tid til hinanden, mens vi har travlt med ikke at komme nogen vegne alligevel«. Hvor går du så hen for at slappe af? »Der er så mange steder, man kan sætte sig ned og slappe af. Jeg synes, vi sætter os for lidt ned på jorden i det offentlige rum. Jo ældre man bliver, jo mindre sætter man sig ned. Det er ærgerligt. Der er masser af asfaltpletter, pladser og rum, hvor man kan sætte sig med en flok venner og en guitar og bare have det rart og skønt i solen«. Hvad synes du, København mangler? »Eksperimenter. Højere til loftet. Flere delehaver, fødevarefællesskaber og meget mere kærlighed. Folk har for travlt og for lidt tid til at kramme. Og så selvfølgelig det indlysende: tilgængelighed. At man ikke skal være mega rig eller have en mor, der er det, for at have en chance for at finde et sted at bo i sin egen by«.malene.jensen@pol.dk 
Musiker og politisk satiriker Karina Willumsen er medarrangør af kvindemusikfestival på Onkel Dannys Plads på Vesterbro lørdag.
»Dengang jeg arbejdede her, spillede jeg altid min egen musik på anlægget. Også selvom det ikke var alle kunder, der var lige glade for det,« fortæller Morten Brangstrup Olsen. Han sidder på McDonald's i Køge med en cheeseburger i hånden og kigger op på højtalerne i restauranten.Han er 26 år og dj med en kommende danmarksturné og flere festivaloptrædener. For knap to år siden arbejdede han stadig på McDonald's, for han kunne ikke leve af sin musik. Det kan han i dag.På vej ud af restauranten råber en af medarbejderne bag kassen: »Hey mand! Jeg hørte dig spille forleden.« I hans hjemby genkender folk Morten Brangstrup Olsen. Nu er McDonald's-uniformen udskiftet med moderigtigt tøj, opsat hår og tatoveringer.Han ligner en dj.Tilbage i KariseMorten Brangstrup Olsen er opvokset i Karise. En lille by uden for Køge, hvor bindingsværkshuse og marker strækker sig, så langt øjet rækker.Byen har kun én busrute, men det er også nok. Her begyndte han som 19-årig med et musikprogram og en computer på teenageværelset. Han mener ikke, at der er stor forskel på ham selv og det lokale rockband. De står et par drenge i en garage og øver.Han nørdede musik på sin computer alene.Ligesom med alle andre spirende musikere kræver det dedikation og hårdt arbejde for at blive en stjerne inden for dj-verdenen. For at få det hele til at køre rundt økonomisk arbejdede Morten Brangstrup Olsen på McDonald's i fem år, mens han lavede sin elektroniske musik på computeren.Han sendte sine numre til alle de store pladeselskaber, indtil der var én, som lagde mærke til ham.»Jeg sendte noget nyt til pladeselskaberne hver uge, og nogle gange en ny sang tre gange om ugen,« siger han.Nu bliver han spillet i radioen og hyret til scener rundt om i landet.Og hjemme i Karise er det ikke gået hans mors næse forbi.»Sidste gang jeg var på Døllefjelde-Musse Marked, stod jeg og prøvede noget parfume med en veninde.Pludselig blev Mortens musik spillet. Og vi råbte i munden på hinanden -»det er Morten, der bliver spillet!« Det er ikke længere kun mig, der synes, han laver god musik, men også en masse andre,« siger hans mor, Pia Nielsen.Morten Brangstrup Olsen fik sidste år sit store gennembrud med to singler, der har mere end 20 millioner streams. I 2017 er kalenderen allerede tæt pakket med flere festivaloptrædener på bl. a. Spot Festival i Aarhus og SmukFest i Skanderborg.Og så er han nomineret til fem priser ved Club Awards 2017 den 16.april.Ser man på de store scener rundt om i verden, tyder det på, at dj's efterhånden er blevet lige så populære som rockstjerner.»Rockstjerner? Tjo, de største dj's bliver behandlet som rockstjerner.De tjener i hvert fald flere penge end mange rockband,« fortæller Morten Brangstrup Olsen.Sidste år tjente dj'en Calvin Harris fra Skotland 500 millioner kroner på sin elektroniske musik. Til sammenligning er det næsten det samme, som Rolling Stones tjente i samme periode.Dj og familiefarI dag bor Morten Brangstrup Olsen på Vesterbro og laver ikke længere musik på teenageværelset. Nu sidder han med sin computer i sit professionelle studie i København.»Lige nu har jeg hele mit studie på den her,« siger han og peger på sin computer.»Det hele er samlet på en computer, men det koster lige så meget som enhver anden musikers instrumenter, der fylder meget mere. Velkommen til 2017.« Selvom Morten Brangstrup Olsen er en del af nattelivet og laver musik, som folk fester til, så bliver han sjældent selv til festen efter en af sine optrædener. Familielivet trumfer byture.»Jeg drikker slet ikke mere. Det bliver hurtigt for meget, når jeg er ude hver weekend og nogle gange spiller tre gange om ugen. Jeg skal kunne tage hjem og være far og ikke ligge med tømmermænd hele dagen.« Ingen middelmådig musik Fra McDonald's til SmukFest og amerikansk præsidentvalg. På meget få år er Morten Brangstrup Olsen klatret op ad rangstigen i dansk musik.Men han ved også, at der er langt at falde.»Vi hører de samme sange i radioen, og man kan knap nok skelne dem fra hinanden. Det handler om at skille sig ud, men også om at hele tiden lave store hit. I dag er der ikke noget, der hedder middelmådig musik.Man skal lave hits, som bliver hørt en million gange den første uge -ellers er man færdig.«.matu@bt.dk '' Rockstjerner? Tjo, de største dj's bliver behandlet som rockstjerner. De tjener i hvert fald flere penge end mange rockband '' Man skal lave hits, som bliver hørt en million gange den første uge -ellers er man færdig.Fakta: FAUSTIKNavn: Morten Brangstrup Olsen Beskæftigelse: Dansk dj og musikproducer.Født: 1990 i Karise.Bor: Vesterbro i København sammen med sin forlovede, Irina Olsen, og deres datter, Allessia.Nomineret til fem awards ved Club Awards 2017 og tre awards ved Danish Deejay awards Musik: Har lavet 3 ep'er, 1 album, 15 singler og 40 remixes. Han har lavet produktioner/ remixes for Chris Brown, Icona Pop og Major Lazer.Derudover er hans musik brugt i Hollywood-filmen ' Step Up All In', og Apple Watch-kampagnen.Singlen ' Come Closer' blev P3s Uundgåelige i 2016.Spiller til sommer på bl. a. Smuk-Fest og Spot Festival.
STJERNESTATUS Discjockeys, skiveryttere og pladevendere. Engang var de et alternativ til mere dyre liveband, men i dag nyder de samme status som rockstjerner. BT har fulgt en af de største -Faustix.
I et forsøg på at dæmme op for de mange socialt udsatte på og omkring Klostertorvet opretter kommunen hen over sommeren midlertidige hellesteder forskellige steder i byen.Et af stederne, der blevet udvalgt til at sætte de nye rammer for de udsatte, er ved Mindegade 12A. Det vil blive indviet den 26. juni. Her vil der blive opstillet to bordeog bænkesæt og et pissoir tæt ved politistationen.Den 30. juni skal Åparken også lokke de udsatte væk fra byens indre, når der åbnes endnu et hellested på græsarealet tæt ved Folkestedet.På Janus la Cours Gade vil der blive opsat bænke, der skal fungere som et pitstop for de udsatte, når de bevæger sig ned til Åparken fra Kirkens Korshærs døgnvarmestue ved Klostertorvet.Vesterbro Torv aflystKommunen havde planer om at lave endnu et hellested på Vesterbro Torv, men da et orienteringsbrev blev sendt til områdets beboere, væltede det ind med protester fra bekymrede borgere.»Aarhus Kommune forventer ikke, at der opstår gener og ulemper for de omkringboende i forbindelse med initiativet,« skrev kommunen i et orienteringsbrev, men det var der ingen af beboerne, der troede på.Fredag valgte socialrådmand Thomas Medom (SF) at droppe hellestedet med begrundelsen, at der var for meget trafik i området.Muligvis permanenteDe midlertidige hellesteder skal danne fortrop for en større handlingsplan, hvor der skal oprettes fire permanente hellesteder, der skal agere fristeder for de udsatte.Idéen er udtænkt af Thomas Medom og skal komme balladen på Klostertorvet til livs.Planen indebærer, at de permanente hellesteder skal placeres rundt i byen i form af flytbare huse med toilet og vand. Samtidig skal opsøgende indsatser med sociale viceværter, der skal være i dialog med de udsatte, skabe mere tryghed. De skal også aktivere borgerne med småjob og oprydning, så de tager ansvar for deres omgivelser.I foråret blev der indsat private vagter på det problemfyldte torv som et led i planen.De skal nu henvise de socialt udsatte til hellestederne.Et kompromisSelv om de permanente hellesteder blev vedtaget i byrådet i begyndelsen af juni, har det været nødvendigt at lave en midlertidig løsning nu, da permanente tiltag i det offentlige system er en langsommelig proces, forklarer Thomas Medom.»Vi bliver nødt til at lave stederne, for at de socialt udsatte ikke skal vælte hele Klostertorvet i løbet af sommeren,« siger rådmanden, der også forklarer, at de midlertidige hellesteder er blevet udvalgt i samråd med de udsatte borgere og deres organisationer.Hellestederne ligger langt fra Klostertorvet. Vil de udsatte bruge dem? »De har selv udvalgt stederne og bestemt, hvorledes de skal indrettes. Vi holder også en offentlig indvielse af stederne, hvor tidligere hjemløse har inviteret de udsatte med til åbningen, så vi indrager dem i tiltaget. Kirkens Korshær har også en bus, hvor de kan køre de udsatte hen til stederne. Men det er vigtigt at sige, at vi ikke tvangsflytter nogen fra Klostertorvet. Det sker kun, hvis folk ikke kan opføre sig ordenligt,« svarer socialrådmanden, der kalder tiltaget for en meningsfuld proces.Rådmanden vil ikke give en tidshorisont på, hvor længe stederne skal være på de givne placeringer.»Til vi finder en permanent løsning,« siger Thomas Medom, der understreger, at de udsatte skal have lov at være i Aarhus.rasmus.eriksen@jp.dk Fakta: HELLESTEDER Socialt udsatteHellestederne er skabt som et led i en handlingsplan fra Aarhus Kommune, der skal fjerne de socialt udsatte fra Klostertorvet.Et hellested er et udendørs værested for socialt udsatte.Her kommer til at være ly for vind og vejr, toiletter med rindende vand og udendørsarealer som samlingspunkter.Hellestederne er inspireret af en lignende model fra Odense Kommune, og ? rmaet Kenneth Balfelt Team fra København har rådgivet Aarhus Kommune om planen.
Aarhus Kommune afslører tre midlertidige hellesteder for socialt udsatte. Vesterbro Torv skulle være et af dem, men er nu droppet.
Deleøkonomien blomstrer i Danmark, og flere og flere koncepter gror frem af den entreprenante muld skabt i kølvandet på succeser som den amerikanske overnatningstjeneste Airbnb og det danske samkørsels-og bildelingsselskab GoMore.Seneste skud på stammen er det nye koncept Sp8ces, som retter sig mod særligt freelancere og helt nystartede iværksættervirksomheder.Ideen bygger på, at byen er fuld af restaurantkvadratmeter, der står tomme i dagtimerne.Som en ny virksomhed orienteret mod deleøkonomen vil Sp8ces forvandle restauranternes lokaler til kontorfællesskaber om dagen.»Vi ser os selv som et supplement til kontorfællesskaberne i byen og forventer, at vi kan være med til at udvide markedet,« forklarer Niels Meibom, der er administrerende direktør og stifter af Sp8es.Den 44-årige idémand har tidligere været driftsdirektør for Europa hos opbevaringsvirksomheden City Self Storage, men forlod selskabet for at prøve lykken som selvstændig.Det var i den periode, at Niels Meibom så et behov for ekstra kontorlokaler i byen, da han opfattede de eksisterende muligheder som kontorfællesskaber enten var relativt dyre eller havde mange bindinger: »Det var min egen situation kombineret med den voksende trend inden for freelance, hvor flere skal sidde og arbejde forskellige steder,« siger Niels Meibom og peger ligeledes på et voksende marked for kontorfælleskaber, et boomende startup-miljø - og en tro på at Sp8ces kan blive et supplement til de fastansattes hjemmekontordage.Jagten på et godt tilbudSp8ces taler ind i en udvikling, der for alvor tager fart i øjeblikket.»Det, der sker, er, at vi er begyndt at betragte ejerskab på en anden måde. Ejerskabet er i og for sig ikke vigtigt længere. Det handler om adgang,« fortæller Mads Thimmer, der er administrerende direktør i Innovation Lab og ekspert i digitale forretningsmodeller og strategier.Han ser flere og flere virksomheder udvikle forretningsmodeller, hvor det ikke udelukkende handler om at eje, men om at udnytte kapaciteten til sit yderste - ikke mindst fordi det passer fint med den indre tilbudsjæger i danskerne: »Deleøkonomien har jo ramt i eksplosiv hast.Vi er jo sådan en dealhunter-nation. Vi kan godt lide det gode tilbud, hvilket har skubbet på udviklingen i Danmark. For deleøkonomi er jo ikke en eller anden ideologi - det er en forretningsmodel, der handler om, at hvis du har overskudskapacitet, så kan du sælge ud af det,« forklarer han.Der er tilsyneladende et stort uforløst potentiale i det danske erhvervsliv.Beregninger foretaget af erhvervsorganisationen DI sidste år viste, at indfrier danske virksomheder det fulde potentiale for deleøkonomi, kan det øge velstanden herhjemme med knap fire milliarder kr., mens en delvis og mere realistisk indfrielse af potentialet kan kaste 1,7 milliard kr. af sig. I samme anledning viste en rundspørge til medlemmerne af DIs virksomhedspanel, at knap 30 procent af virksomhederne har overskudskapacitet af blandt andet maskiner og bygninger.Liv i dagtimerneSp8ces er i første omgang gået i partnerskab med tre københavnske restauranter; BobBistro i Kødbyen på Vesterbro, Fuego i København K og Tribeca NV i Nordvestkvarteret.»Vi står med unikke selskabslokaler i hjertet af Nordvest. De er som regel booket ud i weekender og i aftentimerne, men står ofte tomme om dagen. Vi vil gerne bidrage til mere positivt liv i Nordvest og naturligvis udnytte vores kapacitet,« siger Søren Buchleitner, ejer af Tribeca NV.Det koster 996 kr. om måneden eksklusiv moms at være medlem, og så kan man dukke op på de tre restauranter, så meget man vil.Her stiller Sp8ces personale til rådighed, der sørger for kaffe og te og mindre opgaver i forbindelse med driften af det alternative kontorfællesskab.Dermed har restauranter ingen forpligtelser i forbindelse med kontorfællesskabet.De restauranter, der går i partnerskab med Sp8ces, modtager en andel af medlemmernes abonnementsomsætning.På nuværende tidspunkt er der ti ansatte i Sp8ces. Ambitionerne strækker sig ud over de danske grænser, og Niels Meibom ser store perspektiver i de større europæiske byer.Men i første omgang gælder det om at få succes i danske byer: »København er dér, hvor vi kan lave proof of concept. Vi skal finde vores ben i Danmark og bevise, at vi kan få det til at fungere. Derefter skal vi ud og tiltrække investorer, så vi har kapital til at gøre det, vi gerne vil i udlandet,« siger Niels Meibom.mja@berlingske.dk Vi skal finde vores ben her i Danmark og bevise, at vi kan få det til at fungere.Derefter skal vi ud og tiltrække investorer, så vi har kapital til at gøre det, vi gerne vil i udlandet.Niels Meibom, administrerende direktør og stifter af Sp8ces.
Et nyt koncept ser nu dagens lys i København: Restaurantlokaler, som står tomme uden for åbningstid, skal i dagtimerne forvandles til fleksible og simrende kontor fællesskaber for selvstændige og mindre virksomheder.
Finland går under navnet ' De tusind søers land', hvilket henviser til den smukke natur, som hele landet er kendt for.Landet, der grænser op til blandt andet Sverige og Rusland, strækker sig fra det høje nord og sydpå ned til hovedstaden, Helsinki. Med sine over 600.000 indbyggere er Helsinki Finlands største by, og byen har mange ting at byde på - smuk arkitektur, mindeværdige madoplevelser og afslappende oplevelser, hvor du kan få pulsen helt ned.Hvilke af Helsinkis perler man bør besøge, er 33-årige Kamilla Sultanova ekspert i. Hun har boet i Helsinki siden sommeren 2014. Her flyttede hun til den finske hovedstad fra København, og siden har hun både arbejdet og boet i byen.Her bør du spiseMeripaviljonki - unik restaurant-oplevelse ved vandet Ønsker man at prøve en af de mere specielle spisesteder i Helsinki, som samtidig laver god mad fra det finske og nordiske køkken, skal du besøge restaurant Meripaviljonki. Restauranten er et finsk design-mesterværk og unik på den måde, at det er den første flydende offentlige bygning i Helsinki, og det tog næsten 20 år at gøre idéen til virkelighed. Her ligger restauranten nu nede ved vandet, og med sit kobber-ydre er den ikke til at overse i bybilledet.De store panorama-vinduer ud til vandet gør også, at omgivelserne omkring måltidet er mindeværdige.- Der er virkelig smukt i restauranten, og den kan fint bruges til både en god date eller til familiemiddag.Du kan få lækkert fisk - ikke mindst hummeren er god, fortæller Kamilla Sultanova.Säästöpankinranta 3, 00530 Helsinki, tlf. + 358 20 7425320 Olo - madoplevelse på øverste hylde Skal man pege på den finske pendant til danske Noma, kan det kun være restaurant Olo. Stedet er blevet belønnet med en Michelin-stjerne i den seneste guidebog fra 2016, og ifølge Kamilla Sultanova er det en fed oplevelse at nyde et måltid på Olo. Du kan blandt få en menu på 15 retter, hvor mange af dem er eksperimenterende, men velsmagende. For den menu måtte Kamilla Sultanova slippe 109 euro, hvilket svarer til lidt over 800 kroner.Ønsker du en rigtig god og eksperimenterende gastronomisk oplevelse under dit besøg i Helsinki, bør du allerede hjemmefra bestille bord på restaurant Olo.Pohjoisesplanadi 5, 00170 Helsinki, tlf. + 358 10 3206250.Det skal du opleveArkitektonisk smukke kirker I Helsinki ligger der ikke bare en, men to meget smukke kirker, som på hver sin måde har sine arkitektoniske højdepunkter.Chapel of Silence blev indviet i starten af 2012, og med sit flotte mahogni-udseende ydre er det blevet en flot tilføjelse til bybilledet. I kirken kan du finde fuldstændig ro, fortæller Kamilla Sultanova. Den anden kirke, The Rock Church, er også en arkitektonisk flot kirke. Som navnet angiver, er kirken bygget ind i en klippevæg, og det giver et fantastisk sceneri inde i kirken.Chapel of Silence (Kamppi Chapel), Simonkatu 7, 00100 Helsinki, tlf. + 358 50 5781136 The Rock Church (Temppeliaukio Church), Lutherinkatu 3, 00100 Helsinki, tlf. + 358 9 23406320 Madmarked med mange specialiteter Vil du opleve Finlands svar på Københavns Torvehallerne, bør du besøge madmarkedet Vanha Kauppahalli. Bygningen stammer fra 1889 og er siden blevet lavet om til madmarkedet, som man kender det i dag.- Du kan blandt andet få lov til at smage forskellige fiskesupper i en af standene, som specialiserer sig i supper. Der findes også et rigtig godt vietnamesisk sted, hvor du eksempelvis kan få klassiske vietnamesiske sandwich, fortæller hun.Eteläranta, 00130 Helsinki, tlf. + 358 9 31023550 Vandring i nationalparkerne Områderne omkring Helsinki er meget flotte og naturskønne, og derfor kan man med fordel leje en bil, fortæller Kamilla Sultanova. På en tur ud af byen kan man blandt andet opleve de to nationalparker, Sibbo National Park og Nuuksio National Park. Begge parker ligger i fornuftig køreafstand fra hjertet af Helsinki, og her kan du få lov til at opleve den smukke, finske natur.Sibbo (Sipoonkorpi) National Park, 04130 Sipoo, tlf. + 358 40 1636200 Nuuksio National Park, 03220 Espoo, tlf. + 358 40 1636200 Selvforkælelse i sauna Er der noget, finnerne elsker, så er det at besøge svømmehallerne i Helsinki. Der findes nogle stykker i byen, men ønsker man at besøge en svømmehal, der har historisk perspektiv, skal man tage til Yrjönkatu-svømmehallen.- Her kan du både finde tyrkisk bad, hamam, og almindelig sauna. Det er lidt af en oplevelse, fortæller Kamilla Sultanova.Ønsker du at blive rigtig forkælet, kan du prøve nybyggede Löyly Sauna. Stedet er lidt dyrere end andre steder. Til gengæld får du noget for pengene.- Saunaen har også en restaurant. Her kan du sidde og nyde lidt god mad, mens du kigger ud over havet.Yrjönkatu Swimming Hall, Yrjönkatu 21b, 00120 Helsinki, tlf. + 358 9 31087401 Löyly Sauna, Hernesaarenranta 4, 00150 Helsinki, tlf. 358 9 61286550.Her skal du overnatteØnsker du at bo centralt i Helsinki med gode muligheder for at komme rundt, bør du ifølge Kamilla Sultanova finde enten hotel eller Airbnb i bydelen Kallio, som er Helsinkis svar på Vesterbro i København. Her kan du både finde gode muligheder, der primært er lokaliseret omkring metrostationen Hakaniemi.- Jeg havde to veninder på besøg, som boede i en Airbnb-lejlighed tæt ved metrostationen, og der lå også et hotel ved siden af. Så der er flere muligheder. Det er også tæt på midtbyen, uden at der er så meget larm, og metrostationen giver gode muligheder for at komme rundt, siger Kamilla Sultanova.Ønsker du at bo mere centralt, kan du vælge at bo tæt på gaden Bulevardi. Her finder du to til tre gode hoteller, og vælger du et af de steder, er du sikker på at bo i hjertet af Helsinki.Det bør du undgåSelv om Helsinki har mange spændende oplevelser - både kulinarisk og kulturelt - er der også steder, du bør holde dig fra, fordi oplevelsen ikke står mål med, hvad du kan finde andre steder i byen.Det er især området omkring hovedbanegården og starten af gaden Mannerheimintie. Her ligger rigtig mange restauranter og barer, men ingen af dem leverer kulinariske oplevelser, der er værd at bruge penge på.- Du kan sagtens tage en øl eller drink på nogle af stederne, fordi de ligger så centralt, men man får noget dårlig mad til mange penge. De lever af placeringen, men ikke af kvaliteten, fortæller Kamilla Sultanova.Hun fortæller, at man som turist nemt kan komme til at bruge 10 til 12 euro på en menu, som kun vil skuffe. Derfor råder hun i stedet for til, at man finder andre steder, der har bedre menuer at byde på. Det kan være et sted som Tenho Restobar, som både leverer glimrende mad, god stemning og velsmagende cocktails.
I den finske hovedstad finder du både smuk arkitektur og afslappende oplevelser, som gør byen til en anbefalelsesværdig turist-destination. Det fortæller danske Kamilla Sultanova, der til dagligt bor i Skandinaviens østligste hovedstad.
Livsfilosofifra hverdagen gør Gud mere forståelig Anna Helleberg Kluge, sognepræst i Sankt Povls Kirke i Korsør, vandt Kristeligt Dagblads Initiativpris i 2014 for et projekt, der lod ældre kirkegængere fungere som mentorer for konfirmander." De filosofiske saloner, der startede i Vesterbro Sogn i København, er vigtige. I en tid, hvor de nære ansigt-tilansigt-samtaler bliver en mangelvare, er salonerne, der nu dukker op rundtomkring i landet, et vigtigt initiativ i folkekirken. For selvom vi som præster synes, at det er fantastisk at tale abstrakt, er der noget meget ægte ved, at man starter med at tage en snak om det, man kender.Det er nemlig med udgangspunkt i vores eget oplevede liv, at vi i salonerne dykker ned i store emner som tillid, kærlighed, fjendskab og frihed.Emner, som virkelig betyder noget for os. Vi bliver klogere på, hvad livet er for en størrelse, og finder måske ovenikøbet frem til, hvad Gud har med det hele at gøre. Ud over de mennesker, der godt kan lide at komme i kirken, synes også de lidt yngre mennesker, at det lyder spændende.Dem har vi ellers haftlidt svært ved at lokke ind i kirken.Som præst i provinsen kan jeg mærke, at salonerne også herude vækker interesse.Jeg er selv ved at planlægge nogle lignende initiativer i vores kirke, fordi de succesfulde arrangementer på Vesterbro har inspireret mig." Sygehuspræster skaber møde med kirken i svære stunder Marianne Holm Zeuthen, sognepræst i Toftlund Sogn i Sønderjylland, vandt initiativprisen for Toftlund Kirkes flygtningecafé i 2015." Prioriteringen af sygehuspræster har haftstor betydning.For 15 år siden var de få præster, der arbejdede på de danske hospitaler, gemt væk i et hjørne. Men med de initiativer, som folkekirken tog for at forøge præsterne på landets hospitaler, er sygehuset nu blevet et sted, hvor de specialiserede præster gør en positiv forskel og føler sig velkomne. At prioritere præster på sygehuse er vigtigt, fordi de kan hjælpe de syge og kriseramte. I den del af menneskets liv er Guds nærvær essentiel, fordi det giver den enkelte noget at tro på.Det ved jeg, fordi jeg for tre år siden selv var sygehuspræst på Sydvestjysk Sygehus i Esbjerg.Sygehuspræsterne udfører et socialt arbejde og kan yde sjælesorg for de mennesker, som præster normalt ikke ville tale med. Derfor møder sygehuspræsten nu især de syge og kriseramte, der godt nok kender sit fadervor og gerne vil i kontakt med kirken, men som normalt ikke møder op i kirkens rum." Dialog med nydanske præster skaber fællesskab Mads Christoffersen, generalsekretær i Danske Kirkers Råd, vandt initiativprisen i 2016 for kultur-og kirkefestivalen Himmelske Dage." Det økumeniske dialogarbejde med migrantpræster vil jeg gerne fremhæve. Hvert eneste år mødes kirkerne med en bred vifte af migrantpræster, som er flyttet fra for eksempel et afrikansk land til Danmark. Det er meget rørende at høre deres historier om, hvordan det er at være kristen ud fra nogle helt andre kulturelle og sociale forudsætninger end dem, vi er vant til herhjemme. Når vi møder afrikanske præster, som bor og lever i Danmark, bliver vi samtidig mindet om de kristnes vidtrækkende fællesskab. Jeg mener, at det er en vigtig del af vores opfattelse af det kirkelige verdensbillede, at vi som ' de gamle kirker i Danmark' rækker hånden ud til de nytilkomne.Arbejdet med migrantpræster foregår i alle kirkesamfund i Danmark og gør både, at vi kan vise de danske traditioner og samfund frem, og at vi styrker fællesskabet mellem vores kristne menigheder i Danmark på trods af vores forskelligheder. Det, der foregår om søndagen i vores egen lokale kirke, er et udtryk for den lokale kristendom.Men den globale kirke er i høj grad også til stede i Danmark. Det er godt, at vi med sådanne initiativer bliver opmærksomme på det."hoegholm@k.dk Fakta: Kristeligt Dagblads InitiativprisKonkurrence om, hvad der er Danmarks bedste kirkelige initiativ. Forløbet skal sætte fokus på gode tiltag i dansk kirkeliv, og undervejs skildres aktiviteter samt overordnede udviklingstendenser. Vinderen får et gavekort på 25.000 kroner, og de syv finalister modtager spændende bogudgivelser.
De tre seneste års modtagere af Kristeligt Dagblads Initiativpris vurderer, hvilke kirkelige projekter der har betydet mest de seneste 20 år. De peger hovedsageligt på tiltag, som rækker ud mod flere danskere.
Nogenlunde halvvejs inde i den 12 år lange og 18-20 milliarder kroner dyre byggeproces i den nye københavnerbydel Carlsberg Byen gør de to store pen sionskasser PFA og Pensam klar til at købe op blandt ejendommene, der er ved at blive opført på grunden på Vesterbro.Det giver en udfordring - for de to pensionskasser ejer allerede store aktieposter i Carlsberg Byen, så de skal bl. a. købe af sig selv.»Det udvikler sig meget mere positivt, end vi oprindeligt havde forventet, og vi kunne godt tænke os at købe en eller flere af erhvervsejendommene til vores portefølje. Vi vil gerne købe, mens det stadig er i udviklingsfasen, hvis vi kan komme til det. Men ja, det skal selvfølgelig ske på markedsvilkår og i overensstemmelse med vores medejere,« siger Michael Bruhn, direktør i PFA Ejendomme, som er den del af pensionsselskabet PFA, der investerer milliarder i fast ejendom.»Det er et projekt, der har udviklet sig utroligt positivt. Markedet er jo et helt andet i dag, end det var i 2012, da vi kom ind. Der er opstået en slags hype om Carlsberg Byen, folk ligger jo i telt uden for døren for at få lov at købe lejligheder, når de bliver sat til salg,« siger Michael Bruhn.PFA er dog mest interesseret i at købe erhvervsejendomme, som kan lejes ud til virksomheder.Tidligere har den store skotske investeringsfond Aberdeen Asset Management købt over 7.000 kvadratmeter. Også Dades er aktive og køber op i Carlsberg Byen.Pensam er også klarUdfordringen for PFA er, at pensionskassen ejer udviklingsprojektet Carlsberg Byen sammen med tre andre - pensionsselskabet Pensam, forsikringsselskabet Topdanmark og bryggerikoncernen Carlsberg. Projektet er sat sådan op, at der er skudt penge ind fra starten, og så får de fire ejere pengene og fortjenesten ud, når Carlsberg Byen står helt færdig. Det er den efter planen i 2024. Så PFA skal ikke bare købe af sig selv, men også blive enige med de andre ejere om at få lov til at købe op blandt ejendommene frem for andre købere.PFA får tilmed konkurrence fra en af sine medejere, Pensam, som også gerne vil købe op blandt ejendommene, der er i gang med at blive bygget.»Det er helt klart også interessant for os. Når området begynder at tage form, som det gør nu, og når det er svært at finde afkast i aktier og obligationer, så er det klart, at vi ser på ejendomsinvesteringer, og her er Carlsberg Byen noget, vi gerne vil købe op i, hvis vi kan komme til det,« siger Carsten Gröhn, der er chef for alternative investeringer i Pensam.Begge pensionskasser understreger, at det skal ske til markedspriser, og at de selvfølgelig ville gå uden for døren, når en beslutning om et køb af ejendomme skal tages. Problemet er dog, at som køber er priserne kommet meget langt op.»Som sælger er det jo fint, for vi får nogle rigtigt gode priser i det her marked. Men som mulig køber har vi oplevet, at vi ikke kan regne det hjem, fordi vi ikke kan få den forrentning, vi gerne vil have på en udlejningsejendom.De bygninger er så gået til nogle andre,« siger Michael Bruhn - der er ærgerlig over, at PFA ikke fik købt den fredede ejendom med guldcirklerne, som kommer til at huse et nyt hotel, drevet af Brøchner Hotels.Historisk stor ejendomshandelDa pensionskasserne købte sig ind i Carlsberg Byen i 2012, blev det dengang den største private ejendomshandel i Danmark.Carlsberg solgte ud af grunden, som var arnestedet for det danske industriklenodie, og ind kom Realdania, PFA, Pensam og Topdanmark som medejere.For godt et år siden forlod pengetanken Realdania projektet i Carlsberg Byen. Realdania havde ellers været med fra begyndelsen, men ville ud og solgte sine aktier.Alle medejere på nær Carlsberg stod klar til at købe, så ejerandelene efter den handel er, at PFA har 29,99 procent, Pensam og Topdanmark har hver 22,51 procent, mens Carlsberg ejer de samme 25 procent, som bryggeriet har haft siden 2012.Topdanmark er ikke vendt tilbage på Berlingskes henvendelse og Carlsbergs koncern-finansdirektør, Heine Dalsgaard, der sidder i bestyrelsen i Carlsberg Byen, vil ikke udtale sig om hverken byggeprojekt, område eller ejerskab.Carlsberg er i øjeblikket i en fase, hvor virksomheden gerne vil opkøbe mindre og mellemstore bryggerier og kan derfor åbenlyst godt bruge den kapital, der er bundet i Carlsberg Byen, til noget, der er tættere på Carlsbergs kerne end et stort ejendomsudviklingsprojekt.Både PFA og Pensam er meget interesserede i at købe yderligere aktier i Carlsberg Byen, hvis Carlsberg på et tidspunkt før afslutningen i 2024 gerne vil sælge. »Hvis Carlsberg ville sælge, så vil vi gerne købe. Det er oplagt,« siger PFAs Michael Bruhn.Nogenlunde enslydende melding lyder fra Pensams Carsten Gröhn om en handel, der potentielt ville kunne frigøre flere milliarder kr. til Carlsberg. Da bryggeriet i 2011 begyndte at sælge ud, blev området værdisat til samlet 2,5 milliarder kr. Men i takt med, at området bliver bebygget, stiger værdien markant.I alt bliver der bygget næsten 600.000 kvadratmeter i Carlsbergbyen.Rundt regnet halvdelen er boliger, og den anden halvdel er erhverv.jkon@berlingske.dk lih@berlingske.dk Hvis Carlsberg ville sælge, så vil vi gerne købe.Det er oplagt.Michael Bruhn, direktør i PFA Ejendomme.20 milliarder kroner kan de samlede udgifter til opførelsen af Carlsberg Byen i København løbe op i.
To pensionskasser presser på for at købe op i erhvervsejendommene i Carlsberg Byen, som de allerede selv ejer dele af. Begge vil gerne bruge milliarder på at købe Carlsberg ud af ejendomsudviklingsprojektet - hvis det er muligt.
Lydtæppet på Solbjerg Parkkirkegård udgøres af susen i trætoppene, der - når man lukker øjnene - lyder lidt som havets brusen. Få meter borte buldrer Roskildevej ellers derudad med tung trafik og et støjniveau, som kan stresse selv en sommerferieudhvilet hjerne.»Det er en lise for sjælen,« konstaterer stadsgartner i Frederiksberg Kommune cand.hort. arch. Karsten Klintø, mens vi lytter til naturens lyde.»Det har jo vist sig, at støj er direkte helbredstruende.Derfor er det vigtigt, at man har mulighed for at trække sig tilbage fra byens larm. Her på kirkegården er vi heldige at have en mur, der tager noget af støjen. Det er i stedet de store træer og fuglelyde, der danner lydniveauet,« siger han.Frederiksberg er en af de kommuner, der har valgt at udpege særlige stilleområder.Kommunalplanen for 2017 indeholder otte stilleområder, og netop nu arbejder man på at udpege flere til de kommende års kommunalplaner.At noget er et stilleområde, betyder dog ikke, at medborgere kan tysse på hinanden, eller at lydkilder som mobiltelefoner og samtaler er bandlyst. Men hvad skal der så til, for at et område bliver udnævnt til at være særligt stille? Det spørgsmål får Karsten Klintø ofte.»Det bliver et stilleområde i det øjeblik, kommunalbestyrelsen har udpeget et egnet rekreativt areal til at være det. Mange kommer til at tænke på en stillekupé, men så bogstaveligt skal det ikke tages. Vi skilter heller ikke med, at det er et stilleområde. Udgangs punktet er, at den primære lydkilde gerne skulle være fuglesang og susen i træerne. Her er for eksempel ingen motortrafik. Man har mulighed for lejlighedsvist at afholde en event, men det må ikke være en vedvarende støjkilde, så en permanent fodboldbane eller skaterpark ville ikke være foreneligt med et stilleområde.Men almindelig brug af friarealerne er selvfølgelig tilladt,« siger Karsten Klintø.Mens store statsparker som Frederiksberg Have og Søndermarken, som ligeledes er stilleområder, flittigt bruges af både københavnere og borgere på Frederiksberg, er der færre, som finder vej til Solbjerg Parkkirkegård. En enkelt kvinde har taget plads på en af bænkene, der står omkranset af en tæt, høj hæk. Paradishaven, hedder den. Dele af Solbjerg Parkkirkegård bliver i 2020 omlagt helt til park, den centrale del dog først i 2050. Men dét, at det bliver en regulær park, giver den ekstra potentiale som stilleområde, mener Karsten Klintø.»Det er videnskabeligt bevist, at adgang til grønne friarealer øger borgernes livskvalitet, og det er min påstand, at de prioriterede stilleområder flerdobler værdien. Vi forsøger at udpege og skabe små oaser af stilhed, hvor man kan få en lille pause fra den travle, støjende by. De bør så vidt muligt være fordelt over hele kommunen, så alle borgere har let adgang til deres lokale stilleområde. For på trods af, at Frederiksberg er tæt bebygget, bilder vi os ind, at vi har en meget grøn kommune, og det er noget, vi arbejder målrettet for.« Få meter væk løber den grønne cykelsti.Denne strækning er også en stillezone - for eksempel må man ikke køre knallert på stien.Landbohøjskolens have er desuden med på listen, og flere er på vej. Også på den anden side af kommunegrænsen, i København, er der ro at finde. Her er stederne ikke kategoriserede som stilleområder, men ifølge journalist og forfatter Peter Olesens seneste guidebog, »Stille København«, er der rig mulighed for også at stikke af fra larm og støj i København.Peter Olesen har udvalgt sine 40 favoritsteder, hvor han selv tager en pause i ny og næ.»Jeg synes, det er dejligt at gå ned ad et menneskemyldrende strøg, men så skal jeg også have en pause. Hvis man ikke en gang imellem søger ro, får man knald i låget,« siger Peter Olesen, der mener, at København generelt er privilegeret, hvad angår små, rolige lommer.»Bystyret er dybest set god til at begrænse trafikken sammenlignet med for eksempel Oslo og Stockholm, som begge har meget mere biltrafik. Vores vildeste gadegennembrud er H. C. Andersens Boulevard, der fører op til Bispebjerg.« I bogen nævner Olesen blandt andet Akademiets Have i Carlsberg, Østre Anlæg og området omkring Bispebjerg Kirkegård. Men også steder som bagsiden af West End på Vesterbro og muren ved Sankt Petri Kirke i Sankt Peders Stræde har fået plads blandt favoritterne.»Det er jo ikke kun grønne steder, der er stille steder -det giver for eksempel sig selv, at der er ro i Kastellet. Derfor er jeg også gået efter steder midt i larmen, men hvor der ikke er trafik, og det kan ligeså godt være en baggård som en egentlig park.« Med andre ord: Der er forskel på den ro, man finder i naturen, og den, man finder i byen.Men det betyder langt fra, at man behøver at bruge tid på transport for at få en pause, mener Peter Olesen.»Forvent ikke total stilhed midt i byen, men der er rig mulighed for at finde steder, hvor man kan tage en pause væk fra trafikstøj, og det forudsætter, at du kender din by. Lige da bogen udkom, var pokémon-bølgen godt nok på sit højeste, så flere af de steder, jeg havde vist i bogen, var alt andet end stille, men den slags ebber jo ud igen.« Selv om Peter Olesen taler varmt om københavnernes muligheder for at finde ro, mener han, at Frederiksberg Kommune er den kommune i hovedstaden, der er allerbedst til at skabe de rolige zoner.»Hvis du spørger frederiksbergere, om de er klar over, at der findes stilleområder, så tror jeg ikke, de ved det, men effekten af det mærker de måske. I og med at man definerer noget som stilleområde, forpligter man sig til, at tra-fikken rundt om ikke tager til,« siger han.Tilbage på Solbjerg Parkkirkegård svinger en kvinde på cykel ind og stiger af, inden hun slår sig ned på en bænk, lægger cykelhjelmen og tager sig en pause. Stadsgartneren sender en reference til ingen ringere end New York, hvor undersøgelser har vist, at det især er de roligste områder af Central Park, byens indbyggere søger mod, når de besøger parken.»Her ser man, at det især er de steder, hvor man er mest i fred for storbyens larm, at folk søger hen. Hvis det hjælper at prioritere stilleområder i Central Park på Manhattan, virker det også i Solbjerg Parkkirkegård på Frederiksberg,« konkluderer Karsten Klintø.kais@berlingske.dk 
Storbyens støj udgør en reel helbredsrisiko for indbyggerne, og derfor har Frederiksberg Kommune skabt otte »stilleområder«, hvor man kan finde ro. Og flere følger de kommende år.
Det er trist at være vidne til, at mad havner i skraldespanden, fordi den ikke er blevet spist tids nok. At mad bliver kasseret sker ofte i husstande med én person. Tal fra 2011 viser, at husstande med én person gennemsnitligt smider 98,8 kilo mad ud om året, mens tallet er 46,8 kilo for husstande med fem personer.Årsagen er, at produkterne, man kan købe i supermarkederne, kommer i store pakker. Et net med løg, et helt rødkålshoved og store pakker brød er ofte for meget at gabe over. Flere supermarkeder er begyndt at få øjnene op for den store kundegruppe af enlige.Rema 1000 skrottede i 2008 mængderabatter og sælger nu kød og grønt i mindre pakker.Fakta har indført konceptet »Middag for 1«, ligesom Lidl har konceptet »Forlæng dit tilbud«, hvor man kan købe en tilbudsvare fra ugen før til samme pris mod forevisning af en kupon. Derudover har Årstiderne måltidskasser henvendt til husstande med en person, og flere af Coops supermarkeder sælger sunde færdigretter fra Cofoco og Meyers.Selv om der er kommet gode alternativer, er det som single stadig svært ikke at købe for stort ind. Det siger Pia Damsgaard Bach, som har hjemmesiden singlespot. dk, hvor hun bl. a.anmelder madløsninger til én person.»Det meste, man kan købe, er stadig tilpasset større husholdninger,« siger hun.Selina Juul, som startede organisationen Stop Spild Af Mad i 2008, noterer sig, at det ikke er nemt at handle som enlig, selv om flere supermarkeder tilgodeser kundegruppen. En ny undersøgelse, som Danmarks Statistik har lavet for Stop Spild Af Mad, viser, at 44,5 procent af danskerne i dag har større fokus på madspild. På trods af det ryger der stadig meget mad i skraldespanden i små husholdninger.»Singler og enlige er stadig det segment, som har størst madspild,« siger hun.En tredjedel af forbrugerne peger på for store pakker som den primære årsag til madspild - og 60 procent af de danske singler efterspørger kød, grøntsager og pålæg i mindre pakker ifølge Samvirke og FDB Analyse. Alligevel er det ikke i alle supermarkeder, at man kan købe grøntsager i løsvægt, slår Selina Juul fast.»Jeg vil ønske, at flere supermarkeder begynder at sælge i løs vægt, så man kan få præcis den mængde, man har brug for,« siger hun.Grøntsager i løs vægt vil på lige fod med nytænkning af emballage medvirke til, at madspildet i små husstande begrænses, mener hun.Nogle producenter tænker i emballage med flere forskellige »lommer«, så du ikke behøver at åbne hele pakken på en gang.S elina Juul håber, at den udvikling vil fortsætte. Supermarkederne skal tænke mere over, at der er en stor kundegruppe i de små husstande. Og for at stille gruppen tilfreds skal supermarkederne tilgodese singlernes ønske om mad i mindre portioner.Det gør Løs Market på Vesterbro i København.Forretningen er fri for engangsemballage og sælger udelukkende madvarer i løssalg.August Septimius Krogh fra Løs Market fortæller, at forretningen opstod som en modreaktion på de store mængder emballage, som vi smider ud. Men nu er madspild også et vigtigt emne for forretningen.»Der er ikke nogen grund til, at man skal være tvunget til at købe en bestemt mængde.Vi havde en kunde, som købte 15 gram birkes til en kage, fordi hun ikke havde brug for mere,« siger han.Løs Market har over 300 forskellige varer - bl. a. frugt, grønt og tørvarer.»Det kan være billigere for mange at købe i løs vægt, fordi man kommer uden om det store overforbrug, når man skal købe en vis mængde,« siger August Septimius Krogh.Tilbage hos Selina Juul er opfordringen klar: »Tænk kreativt, når du laver mad - og frys ned, hvis du ved, at du ikke når at spise al maden med det samme.«.madg@berlingske.dk Fakta: Selina Juul guider: Sådan undgår du madspildDerhjemme: Sørg for, at alle dine rester ikke forputter sig bagerst i køleskabet. Stil maden frem og i øjenhøjde, så du husker at spise den.Undgå at have et lager af UFOer - Uidentificerede Frosne Objekter - i fryseren.Brug søndag til at lave en reste-dag, hvor du spiser op fra dit køleskab og din fryser.Del maden med din nabo, hvis du har lavet eller købt for meget mad. Så får du også gladere naboer.Lav en madplan - ikke for en uge, men for et par dage ad gangen. Dermed kan du planlægge, hvad du skal spise, og hvornår du eventuelt skal ud at spise.Færdigretter og måltidskasser er også en god idé til singler. På den måde kan man bestille præcis dét, man kan spise.I supermarkedet: Vælg mindre størrelse indkøbskurve og indkøbsvogne - og bær helst din indkøbskurv i hånden i stedet for at trille den efter dig. På den måde har du styr på, når den bliver tungere og tungere, så du undgår at købe for meget.Pas på mængdetilbud, som er skabt til storfamilier. Du sparer ikke penge, hvis du alligevel ender med at smide maden ud. Hvis du vil have mængdetilbuddene, kan du handle sammen med andre.Så I kan deles om rabatten.
Som single kan det være svært at købe ind i passende mængder, men supermarkederne er begyndt at tilgodese kundegruppen. Der er dog stadig meget at gøre, mener Selina Juul fra organisationen Stop Spild Af Mad.
SAS-hotellet, eller Radisson Blu Royal Hotel, som faktisk også hedder, ligger på Vesterbro i København og er tegnet af Arne Jacobsen. Hotellet blev indviet i 1960 og var dengang den første rigtige skyskraber i Danmark. Bygningen er klassisk modernistisk og består af to dele, basen og højhuset.For nylig blev basens facade malet. Og farven er ifølge flere arkitekter slet ikke den samme som den originale. Ifølge dem fremstår farven som en mørkere grøn med betydeligt mindre dybde i end den originale farve, og det har fremkaldt stærke reaktioner hos folk i branchen.Blandt andet fordi de to bygningsdele, basen og højhuset, ikke umiddelbart passer sammen, efter at facaderne har fået hver sin farve.»Det er respektløst og afslører ejerne som folk, der mangler evnen til at forstå de værdier, de har med at gøre. De forstår ikke, at der faktisk er folk, der rejser for at se sådan nogle ting«, siger Kjeld Vindum, som er arkitekt og lektor på Det Kongelige Danske Akademis Skoler for Arkitektur, Design og Konservering.Og han er ikke den eneste. Også arkitekt Trine Neble er uforstående over for bygningens nye facade.»Farven er meget mørk og ikke særlig tro over for Arne Jacobsen eller SAS-hotellet.Letheden og sammenhængen med resten af bygningen forsvinder. Og det, man ser, er, at det er et fitnesscenter, når man kommer fra den ene side. Bygningen skiller sig ud, det er ikke et sammenhængende kompleks mere«. Og arkitekt Mads Mandrup Hansen fra arkitektfirmaet C. F.Møller Architechts er enig med sine to kollegaer.»Det er en synd i arkitektens abc at gøre det på den måde. Det er amatørarbejde og noget makværk«. Ifølge Kjeld Vindum er den nye farve faktisk katastrofal på flere planer.»Bygningens status som kulturelt monument bliver undermineret af det.Internationalt er bygningen jo kanoniseret.Enhver historiebog om det 20. århundredes internationale arkitektur har den med. Men det tror jeg ikke, ejerne har interesseret sig for«, siger han.Trine Neble beskriver den originale farve som grågrøn med en emaljeret overflade, som gjorde, at himlen kunne spejle sig i den øverste del af hotellets laveste bygning. Men overfladen på den nye facade fremstår fladere og har ikke samme dybde. Og heller ikke samme spejlingseffekt.Hotellets nye facade er derfor ifølge Trine Neble slet ikke i arkitektens ånd.»Man ved, at Arne Jacobsen var ekstrem, som i virkelig hysterisk ekstrem med alle sine detaljer. Han lavede intet tilfældigt.Man har ikke indtryk af, at han bøjede sig for sin bygherre, for han var ekstremt perfektionistisk«, siger arkitekten.»Hvis han havde ment, at den skulle være mørkegrøn, så havde han malet den mørkegrøn fra begyndelsen«. Farven spillede sammen med gardinerne og den farvede polstring på møblerne, sådan at det udvendige og det indvendige blev til en enhed. Og det har man ifølge Mads Mandrup nu ødelagt.»Man lader et af vores største trækplastre på den arkitektoniske stjernehimmel blive maltrakteret på denne måde. Det svarer næsten til, at man tog Eiffeltårnet og ændrede på dets farve eller opbygning udefra. Så betydningsfuldt er SAS-hotellet internationalt, set med arkitektbriller«.»Farven er korrekt«Og det er ikke bare farven, der bliver kritiseret.Ifølge Mads Mandrup Hansen er malingen nemlig også påført forkert. Det er nemlig rullet på i stedet for at blive sprayet på, som den originale farve blev.»Det er udført med den mest tarvelige påførsel. Ligesom man gør derhjemme, hvis man ikke gider skifte rulle en gang imellem, så har man bare rullet over de her plader på facaden. Så det er udført på en tarvelig og uprofessionel måde. Det samlede resultat er, at man har destrueret et ikonisk byggeri«. Der er nu netop taget højde for farven og stilen i Arne Jacobsens byggeri, skriver Kjell Vidar Myrann, der er teknisk chef i Wenaasgruppen, der ejer hotellet, i en mail.I en mail oplyser han, at der over de seneste 10 år er udskiftet en del paneler på basen af hotellet, og at de er blevet malet i »tilnærmelsesvis samme farve«, men med »forskelligt resultat«. På grund af slid var det nødvendigt at renovere facaden på »det ærværdige byggeri«, skriver den tekniske chef og forklarer, at den nuværende farve er matchet ud fra en bid af den oprindelige facade, der hverken har været udsat for sol eller andet slid, og derfor er mere lig Arne Jacobsens oprindelige bemaling end den, vi har set over de seneste mange år, skriver han.»Vi kan med sikkerhed fastslå, at farven er korrekt«. At arkitekter og andre kritikere synes, at farven er forkert, kan være, fordi de har vænnet sig til den af »sol, vejr og forurening« blegede facade, som i dag kan »opfattes som anderledes« end den nymalede.At farven er blevet påført, som den er, er gjort for at »få det så lig det oprindelige som muligt«, skriver Kjell Vidar Myrann og konstaterer, at han har fået klager både over, at farven er for glansfuld, og at den er for lidt glansfuld, og at det er svært at gøre alle tilfredse.anna.oekjaer@pol.dk emil@pol.dk .Det er udført med den mest tarvelige påførsel.Ligesom man gør derhjemme Mads Mandrup Hansen, arkitekt.Fakta: FAKTA SAS RoyalDa det 22 etager høje luksushotel på Hammerichsgade mellem Vesterport Station og Københavns Hovedbanegård åbnede i 1960, var det Københavns første skyskraber. Hotellet er fra top til bund tegnet af arkitekten Arne Jacobsen, der har stået for alt fra bestik over håndtag til lænestole og gardiner.En lang række af møblerne, Svanen og Ægget eksempelvis, som er formgivet til åbningen af hotellet, er siden blevet designklassikere.Hotellet er i flere omgange renoveret.I dag står kun ét værelse, 606, tilbage, præcis som Jacobsen designede det.Fejl og fakta 22.06.2017:' Arkitekter kalder restaurering af ikonisk hotel makværk', hed en artikel på side 3 i kultursektionen i går om bemalingen af SAS-hotellet i det indre København, i hvilken vi blandt andet havde talt med arkitekt Trine Neble. Vi fik ikke nævnt, at hun er fra firmaet KPF/Erik Møller Arkitekter. 
ARKITEKTUR Facaden på en del af SAS-hotellet på Vesterbro iKøbenhavn er blevet malet. Men den nye farve falder ikke i god jord hos en række af landets arkitekter, som blandt andet mener, at bygningens status som kulturelt monument bliver undervurderet.
Vi er klar. Og i julestemning og det hele,« siger forsvarer Knud Vedelsby til retsbetjenten i retssal 28. Hun griber telefonen og ringer for at få tiltalte hentet op nede fra cellerne.S bliver ført ind af to fængselsbetjente: en kraftig kvinde i løst joggingtøj med det rødbrune hår samlet i en løs knude i nakken. Hun blev anholdt den 14. november tæt ved Mændenes Hjem på Vesterbro, anklaget for at have solgt kokain på gaden.I lommerne, i et mavebælte og en taske havde hun halvandet gram kokain, 4.700 kroner i kontanter samt to digitale vægte.S fortæller, at hun er 33 år og har været misbruger i 15 år. De mange penge stammede ikke fra narkosalg, men var hævet i banken, og så havde hun netop vundet 1.700 kroner i en spilleautomat i en nærliggende kiosk.Stoffet, som betjenten fandt i hendes jakke ved ransagningen, kender hun ikke noget til. Hun mere end antyder, at det er politimanden, der har placeret det.»Tager du kokain på daglig basis,« spørger den kvindelige anklager.»Nogle gange et gram om dagen, andre gange 100.Jeg tager alt det kokain, jeg kan få fat i,« siger S.Få måneder inden hun blev anholdt, var hun blevet løsladt fra fængslet efter en anden dom for besiddelse af stoffer. Hun er ikke på kontanthjælp, fortæller hun.Hendes søster hjælper hende økonomisk.Anklageren konkluderer, at det må løbe op i mange penge, når et gram kokain koster 500 kr. på gadeplan.»Er din søster virkelig så flink, at hun finansierer det?,« spørger hun.»Ja, hun er rigtig flink,« siger S.»Det må hun da være,« siger anklageren tørt.I gaden hjælper man hinanden.Eneste vidneHun spørger til de digitale vægte. Dem bruger S for ikke at blive snydt, når hun køber kokain, forklarer hun. De har ikke noget med salg at gøre.Anklageren viser fotokopier af beskeder fra tiltaltes mobiltelefon. Og læser højt: »Kan jeg sende Robert hen til dig med 300 kroner, så sender du med tilbage. Kys. Så er du sød.« Anklageren mener, ordvekslingen dokumenterer en handel. Men S forklarer, at hun køber stoffer med til andre, hvis hun selv er ude og købe.»Det er en af min veninder, hende der. Hvis jeg er i gaden og andre spørger, om jeg vil hjælpe, så gør jeg det.« S mener, at betjenten Kenneth, som anholder hende, er personligt ude efter hende.»Hvis I kigger tilbage i andre sager, så er det ham hver eneste gang,« siger S.»Det kan være, at han bare er god til sit arbejde,« siger anklageren.Faktisk er Kenneth netop det næste og eneste vidne: En ung fyr med helt kort plysset hår, i joggingbukser og en tyk dynejakke. Kenneth arbejder i specialsektionen, der målrettet tager sig af gadehandel. Det har han gjort i seks år, fortæller han.Han bekræfter, at han kender S fra tidligere sager.»Har du noget personligt imod hende,« spørger anklageren.»Nej, overhovedet ikke,« siger Kenneth. Han var på patrulje i civil, da han anholdt S, fordi han havde fået oplysninger om, at hun solgte stoffer. Mens han forklarer, sidder S med armene over kors, hagen løftet og et hånligt smil på læben.Kenneth fortæller, at han ved anholdelsen fandt en såkaldt salgspakke - en lille sølvpapirspakke med 0,2 gram kokain, og at en del af pengene, han konfiskerer, er krøllede sedler: »Det indikerer, at de stammer fra narkotikahandel, fordi de er proppet ned i lommen,« siger Kenneth.»Var S påvirket, da du anholdt hende?« vil anklageren vide.»Ja,« siger Kenneth.»Er hun kendt misbruger?« »Ja. Det er alle sælgere,« siger Kenneth. »Men vi går ikke efter misbrugerne,« siger han.»Vi tager som udgangspunkt kun folk i forbindelse med handel.« S ryster energisk på hovedet og mumler noget frem for sig, man ikke kan høre.Et ganske stærkt stofDa politimanden har forladt retten, læser anklageren op fra tiltaltes straffeattest. Flere af de otte domme, hun har fået siden 2014, er for handel med kokain og heroin. Senest i juni i år fik hun et års fængsel, som hun netop i dag er blevet indkaldt til at afsone.Under sin procedure kalder anklageren tiltaltes forklaring om stofferne, vægtene og pengene »utroværdig«, og historien om hendes økonomiske forhold »helt vildt usandsynlige«. »Jeg tror ikke, at hendes søster finansierer et stofforbrug i den her størrelsesorden. De her penge stammer fra salg af stoffer på gadeplan,« konkluderer anklageren, der mener, at det skal koste 10 måneders fængsel.»Det er også skærpende, at det her er et ganske stærkt stof, vi ikke vil have, at man render rundt og sælger på gaden,« slutter anklageren.Forsvareren procederer for, at S skal frifindes: »Hun har været misbruger i 15 år. At hun har to gram kokain på sig, er ikke så usædvanligt for en misbruger,« siger Knud Vedelsby.»Anklagemyndigheden har ikke løftet bevisbyrden her. Der er intet bevis på salg,« siger han. Men skulle retten finde S skyldig, skal straffen højst være fire måneder, konkluderer han.Tiltalte nikker og smiler.Dommerne trækker sig tilbage. Udenfor falder støvregnen. Vintermørket falder på. Der går næsten en time, før dommerne er tilbage. S bliver idømt syv måneders fængsel af tre enige dommere. Ud over selve sagen, har de i udmålingen også lagt vægt på hendes kriminelle forhistorie. Forsvarer og tiltalte går ind bag en dør for at diskutere, om afgørelsen skal ankes. Gennem døren kan man høre, at S råber og skælder ud.»Der ankes,« siger forsvareren kort, da de kommer tilbage. Han tager vinterfrakken på.»God jul og godt nytår,« siger han og giver S hånden.Hun kom til at tilbringe begge dele på kvindeafdelingen i Vestre Fængsel.liv@information.dk Fakta: I rettenHvert år afgør de danske domstole titusindvis af sager, hver med sin egen bagvedliggende historie.
Lige før jul i retssal 28 i Københavns Byret var en kvindelig misbruger tiltalt for handel med stoffer på Vesterbro.
Tag nu bogen, for eksempel.Da Michael Enggaard var helt ung, købte han en skrivemaskine og placerede den på sit værelse i Aarhus.Planen var, at han skulle skrive den roman eller novellesamling, han havde i tankerne. Men så skete der alt muligt andet.»Og så kan man spørge: Hvorfor fanden skrev jeg ikke den her bog for 10 år siden? Hvorfor skulle jeg vente så længe? Hvorfor er det først nu, når jeg absolut ikke kunne lade være, og hvorfor skulle den ligge og syde og koge i så lang tid?« spørger Michael Enggaard.»Jeg tror, at mange har ét eller andet - én eller anden ting eller noget, der er sket, som gør, at vi holder os selv lidt tilbage og ikke rigtig kommer videre. Som gør, at vi ikke rigtig tør at gå i gang.Og så bliver det nogle gange lettere bare at lade være,« siger han.At dukke sig for længeVi sidder på Vesterbro i København. Michael Enggaards hjemmebane. Gennem 20 år har den 46-årige journalist og forfatter boet i kvarteret, der danner hjemsted for unge studerende, smarte forretningsfolk, trendy børnefamilier og de af byens skikkelser, der ikke har andre steder at holde til.Det er også her, at hovedparten af Michael Enggaards nye roman udspiller sig. Den hedder "Svækling" og er en fortælling om at dukke sig for længe uden rigtig at træde ind i tilværelsen.»Jeg tror, at de fleste kan genkende følelsen af, at de har noget, som de gerne vil lave om, men som de ikke rigtig kan finde ud af at gøre.Der er noget i den følelse af at sidde fast og hænge i, som jeg gerne ville have frem. Det synes jeg er meget interessant,« siger Michael Enggaard og fortsætter: »Det er så let bare at sige: Så gør det dog, hvis du gerne vil.Men der er mange ting, som ser nemme ud, og som i virkeligheden er skidesvære og kræver noget mod. Og det er vi mange, der bare ikke har.Så skal man kæmpe lidt med det,« siger han.Se fortiden i øjneneI romanen følger man Frank: et tidligere boksetalent, der passer sit værksted på Enghavevej og er midt i et liv, der aldrig er kommet i gang. Og Ellen: en sygeplejerske, der er flygtet fra Frederikshavn til København, men som hver nat stadig bliver hjemsøgt af det døde barn og den mand, hun flygtede fra. Begge bliver de tvunget til at møde deres dæmoner og se den fortid i øjnene, der har holdt dem tilbage.Men romanen handler ikke kun om at rejse sig. Den handler også om familie. Om forholdet mellem far og søn.Om en verden i forandring.Og om en mandetype, der er under pres, og som der måske ikke længere rigtig er plads til. I bogen har Frank det for eksempel svært med, at boksning - som engang var en anerkendt og prestigefyldt sport - nu af mange bliver anset for at være et primitivt opgør mellem to mænd, der forsøger at slå hinanden til plukfisk.»Det forvirrer ham. Pludselig er noget, der er løbet hele vejen ned gennem hans familie, ikke på samme måde noget værd længere. Tiderne skifter, og han er på en eller anden måde blevet den sidste af sin slags. Det har han det svært med,« siger Michael Enggaard, som selv kan genkende følelsen: »Jeg kan mærke det på mig selv. Når det hele på den måde skifter, kan man som mand godt blive forvirret over, hvad positionerne er: Hvem er man, og hvor står man egentlig? Det er svært at finde ud af, hvad man skal være som mand i dag. Det tror jeg, at de fleste mænd kan genkende,« siger han.Point of no returnSelv kalder Michael Enggaard romanen - hans første af slagsen - en slags coming of age-fortælling med forsinkelse.Betegnelsen bliver normalt brugt til dannelsesromaner om unges overgang til voksenlivet, men forfatteren mener, at betegnelsen også kan bruges her. Her er det bare nogle midaldrende personer, der beslutter sig for at rejse sig og træde ind i det liv, de gerne vil leve.»Og de gør det lidt sent i livet, hvor det måske endda er allersværest, fordi der tit kommer en følelse af "point of no return", hvor man tænker: Jeg kan ikke nå det mere alligevel,« siger Michael Enggaard.Selv har han altid kæmpet med det, han kalder katastrofetanker, siger han. De kommer, hver gang han bliver præsenteret for en ny mulighed: Er det noget, jeg kan finde ud af? Hvad sker der, hvis jeg fejler? Er det overhovedet risikoen værd? »Jeg er fantastisk dygtig til at udvikle katastrofetanker om hvad som helst. Jeg ser begrænsninger og potentielle farer i alt, hvad jeg gør. På én eller anden måde har jeg nok altid bedre kunnet lide at kigge på verden end at deltage i den. Derfor ville jeg gerne have været modig nok til at træde ind og være med,« siger Michael Enggaard.»Sådan tror jeg, at der er mange, der har det. Min far blev elektriker, men han ville gerne have været dyrlæge. I stedet holdt han helt op med at arbejde i slutningen af 40' erne og valgte at tage overgangsydelse. Jeg tror, at der er mange, som ikke rigtig får gjort det, de vil,« siger han.Ved ikke en skidRomanen besluttede Michael Enggaard sig for at skrive for omkring halvandet år siden. Det var, halvandet år efter at han og hans kone havde mistet et barn, der blev født for tidligt. Sorgen sendte Michael Enggaard ned i et dybt hul.»Det satte alle mulige tanker i gang inden i mig. Jeg oplevede at gå rundt på gaden og være helt smadret indeni - men det kunne folk jo ikke se på mig. Det gik op for mig, at vi i virkeligheden ikke ved en skid om, hvordan andre går og har det. Om, hvad der foregår inde i folk. Og samtidig kunne jeg også godt mærke: Okay, så er det nu - hvis du skal lade være med at gå og være gnaven, og når du alligevel går og er ked af det, så prøv at nosse dig sammen til at få lavet den bog, som du gerne vil lave,« siger han.Når den foregår på Vesterbro, er det, fordi Michael Enggaard selv kan identi-ficere sig med omgangstonen og den meget direkte taleform, som stadig findes i det gamle arbejderkvarter.»Det er en meget kontant og umiddelbar måde at gå til hinanden på. Dejligt ukompliceret.Det kan jeg godt lide, for det er det miljø, jeg selv er rundet af,« siger den 46-årige forfatter og fortsætter: »Samtidig er det ved at ændre sig. Hvor det tidligere meget var arbejdere, der boede her, er det nu ved at blive lidt mondænt. Det forvirrer også én lidt. At der er ved at ske et klasseskift i et miljø, som man egentlig anser for at være noget andet, og som man troede, at man kendte,« siger han. Michael Enggaard understreger, at hensigten med romanen ikke var at skrive en højtidelig eller gravalvorlig fortælling - hvilket den heller ikke er.Tværtimod er den en sjov og spændende beskrivelse af et hverdagsdrama med alle de følelser, som mange af os oplever hver eneste dag.Gode og dårlige dage»Min egen oplevelse af livet er, at det er et kæmpe drama at stå op hver eneste morgen og derefter skulle prøve at skovle den over stregen. Det er der enormt meget liv i. I løbet af sådan en dag gennemgår man jo en masse stemninger: Man griner, smiler og er glad, men man går måske også - som i mit tilfælde - og er lidt bange, bekymret eller utilfreds. Den der klang af at hænge i i hverdagen ville jeg gerne formidle,« siger Michael Enggaard.Bogen hedder "Svækling".Hvorfor? »Fordi alle i bogen går rundt med ét eller andet, der holder dem tilbage. Og som gør, at de godt kan føle sig lidt svage eller under pres i livet. Den følelse tror jeg, mange går rundt med. Og den kan godt være lidt tung at gå rundt med, hvis man ikke kan finde ud af at gøre noget ved det,« siger han.Men vi lever jo også midt i en selvrealiseringstid. Skal vi absolut forløse vores potentiale - er det ikke nogle gange fint nok bare at være til? »Jo, absolut. Og hvis man har det godt med det, så fuld respekt for det. Problemet i mit eget tilfælde var, at jeg havde alle mulige fysiske reaktioner på, at jeg ikke havde fået gjort det, jeg gerne ville - og så er man jo nødt til at handle. Man skal ikke forlange alt muligt af andre - hvis man selv går og er utilfreds, bliver man jo nødt til at ændre på det,« siger Michael Enggaard.Det kræver mod at handleFor Michael Enggaard var sorgperioden over det mistede barn med til at nulstille hans sind og sætte ham i gang. Det var skubbet, der fik ham til at skrive romanen - på samme måde, som når Frank og Ellen i bogen bliver presset til at gøre ting, som de ellers ikke ville få gjort.Nogle gange skal man op over overfladen og ud af hverdagens trummerum for at få det fulde overblik, siger Michael Enggaard.»Når du tror, at alt muligt er farligt, risikerer du aldrig rigtig at komme i gang - for så er det som regel lettest at lade være. Det kræver mod at handle,« siger han.Selv håber han, at hans børn bliver mere modige end ham selv. Og at han selv lærer at »bide og vride« lidt mere i livet, end han har gjort indtil nu.»Nu bliver jeg i hvert fald ikke 65 år og sidder og snakker om, at det også var noget lort, at jeg aldrig fik skrevet den roman. Nu har jeg lavet den. Og så må vi se, hvad der sker,« siger han.Skribenten til denne artikel, Paul Sauer, er freelancejournalist - og ikke ansat på Jyllands-Posten.kultur@jp.dk Det er så let bare at sige: Så gør det dog, hvis du gerne vil.Men der er mange ting, som ser nemme ud, og som i virkeligheden er skidesvære og kræver noget mod.Og det er vi mange, der bare ikke har.Michael Enggaard, forfatterdebutant.Fakta: BLÅ BOG Michael EnggaardFødt 1971. Journalistuddannet, siden 2000 ansat på Jyllands-Postens kulturredaktion.Opvokset i Hvidovre og Frederikshavn. Har i de seneste 20 år været bosat på Vesterbro i København.Skriver primært om dansk film, men han har boksning som en særlig niche og udgav i 2010 den anmelderroste biografi "Kessler"." Svækling" er hans debut som skønlitterær forfatter. Den udkommer den 22. september på Politikens Forlag.Bogen bliver af forlaget markedsført som "Årets skønlitterære debut".Allerede inden romanen er udkommet på dansk, er der forhandlinger i gang om udgivelse i en række andre lande.
I mange år gik Michael Enggaard med en følelse af at kigge mere på livet end at være en del af det. Nu har han skrevet en roman om at sidde fast - og at blive tvunget til at gøre noget ved det. Selv kunne han godt tænke sig at være mere modig.
Lige om lidt er 27-årige Sofie Ranfelt og hendes kæreste på 28 år færdige med deres uddannelser og kan forhåbentlig snart skifte SU'en ud med job og lønindkomst.Men de står ikke af den grund og tripper for at tage et billigt lån og kaste sig ud på ejerboligmarkedet. Tværtimod er familien, der også tæller en lille datter på tre måneder, rigtig godt tilfreds med at bo til leje på Vesterbro.»Jeg regner med, at vi fortsætter med at bo til leje, også hvis vi flytter ud af byen.Så er man frit stillet og behøver ikke at have lagt en fast plan for fremtiden - det er også svært, hvis man for eksempel ikke er i en fastansættelse«, siger Sofie Ranfelt, der gerne vil bruge sin uddannelse i geografiog samfundsfag som gymnasielærer.Hun tilføjer: »Der er også noget angstprovokerende ved at skulle ud at låne et stort beløb.Men på et tidspunkt vil jeg da gerne knytte mig til et sted, der er mit eget. Det med at købe en bolig ser jeg som et nødvendigt onde, der nok indhenter mig til sidst«.Huslejer stiger kraftigtSelv om den afsluttende bemærkning er sagt lettere ironisk, så udtrykker den præcis det dilemma, et stigende antal unge mennesker står i: I de fire største byer betaler man nu i gennemsnit mere for at bo til leje i en privat udlejningsbolig, dvs. ikke almen, end man ville gøre, hvis man selv ejede en tilsvarende lejlighed.Det viser en analyse fra pensionsselskabet Sampension.Ekstraudgiften ved at leje er på mellem 19 og 31 procent - størst i Aalborg og mindst i Aarhus.Det skyldes kort fortalt, at det efter fi-nanskrisen er blevet billigere og billigere at låne penge til at købe for, mens huslejerne i samme periode er steget.360.000 flere lejere på 7 årMen samtidig dokumenterer tal fra Danmarks Statistik, at andelen af befolkningen, der bor til leje, er steget fra 37 til 42 procent over de seneste 7 år - efter ellers at have ligget stabilt siden begyndelsen af 1990' erne.Det svarer til cirka 360.000 nye lejere.Lidt under halvdelen af dem er, som So-fie Ranfelt, i aldersgruppen 18 til 29 år.»Der bliver talt meget om, at ejerlejlighedspriserne er på himmelflugt. Men hvis man vil bo i de store byer, er alternativet - at man bor til leje - altså blevet dyrere.Man kan være heldig at få en almen bolig eller en billig lejlighed med huslejeregulering, men det er jo meget svært«, siger Hüseyin Meric, senior portfolio manager i Sampension og manden bag analysen.Det er især nybyggeri i storbyerne, meget af det i eksklusive områder ved vandet, der trækker huslejeniveauet i vejret. I boliger, der er opført efter 1991, er der ikke loft over, hvor højt huslejen kan sættes.Derfor kan øget efterspørgsel smitte direkte af på de priser, som udlejerne - f. eks. pensionsselskaber - kan tage.Lejere går glip af gevinstØkonomisk betragtet er det ikke rationelt at bo til leje, fastslår Kim Valentin, uafhængig privatøkonomisk rådgiver og direktør i Finanshuset i Fredensborg.Dels er de månedlige udgifter ofte højere.Dels går man glip af den investering med store skattefordele, som en ejerbolig også kan være, hvis man beholder den i en årrække.»Det kan blive rigtig dyrt ikke at komme ind på ejendomsmarkedet. Over 20-40 år er det svært at forestille sig, at det ikke udvikler sig positivt. Og uden at tage risikoen ved at købe fast ejendom får man heller ikke del i den konjunkturgevinst, som mange andre i ens generation opnår«, påpeger Kim Valentin.»En meget stor andel af pensionsopsparingen i Danmark ligger i vores boliger, og når man sælger, er afkastet skattefrit.Så bor man til leje, skal man spare virkelig mange tusind kroner ekstra op på en pensionsordning hver måned for at ende med et tilsvarende beløb«, siger han.På Vesterbro kender Sofie Ranfelt udmærket metaforen om, at man som lejer smider sine penge i et stort sort hul hver måned.»Men i det mindste ved jeg, hvor mange penge jeg smider ned i det hul«, siger hun.»Hvis man ejer sin bolig, risikerer man også, at man ikke kan komme af med den igen. Boligpriserne stiger i de fleste byer, men ude på landet kan man jo ikke være sikker på ikke at tabe penge«, konstaterer Sofie Ranfelt, der oprindeligt er fra Nordjylland.Ud over den økonomiske frihed kan hun i det hele taget se mange fordele ved at være lejer.»Man har ikke noget ansvar for at vedligeholde boligen - ud over at fikse småting, som man selv vælger at bruge tid på. Ja, der er meget, man slipper for at forholde sig til«. Sofie Ranfelt understreger, at hun og kæresten er privilegerede, fordi de bor billigt og har kunnet finde deres bolig gennem deres netværk.Men mange andre tilflyttere til København sidder til leje med så høj en månedlig husleje, at de lige så godt kunne bruge pengene på at betale renter af et lån i en bolig, de ejer selv.Høje krav til opsparingFlere af de eksperter, Politiken har talt med, peger på kravet om selv at kunne rejse 5 procent af købesummen som en mulig forklaring på, at flere vælger at bo dyrt til leje frem for at købe.Det er Finanstilsynet, der i bekendtgørelsen om god skik for banker tilbage i november 2015 indførte, at boligkøbere i København og Aarhus skal komme med en opsparing af en vis størrelse, før de kan låne resten i form af bank-og realkreditlån.Vil man købe en lejlighed til 2 millioner kroner - til den pris kan man aktuelt få omkring 50 kvadratmeter i København - skal man altså selv mønstre 100.000 kroner.Derudover skal man gennem en sædvanlig kreditvurdering, før man kan låne til en bolig.»Det kan godt være svært at skaffe sådan en udbetaling, og det betyder, at nogle kan være tvunget til at leje, selv om de gerne ville eje. Det er de så nødt til at betale prisen for«, siger Hüseyin Meric fra Sampension.Men det kan også handle om, at folk prioriterer fleksibiliteten ved at leje, selv om de ret beset kunne købe i stedet, mener Lars Kirstein, udlejningschef i Datea, der er blandt landets største administratorer af private udlejningsboliger: »Og så er der også nogle, der vælger at leje, fordi den pågældende bolig er det helt rigtige for dem og har den beliggenhed, de har brug for«, siger han.For den inkarnerede lejer Sofie Ranfelt er det ikke nemt at komme i tanke om nogle ulemper ved den måde at bo på.Og dog: »Man kan blive smidt ud. Det er nu ikke noget, jeg går og tænker over«.dorthe.lonstrup@pol.dk Der bliver talt meget om, at ejerlejlighedspriserne er på himmelflugt.Men hvis man vil bo i de store byer, er alternativet - at man bor til leje - altså blevet dyrere Hüseyin Meric, senior portfolio manager, Sampension.Fakta: Leje er dyrere end at ejeI Danmarks fire største byer betaler man i gennemsnit mere for at leje en lejlighed, end hvis man ejede en tilsvarende lejlighed ÅRLIG UDGIFT PER KVADRATMETER BOLIG I KRONER Note: Analysen er for ejerboligens vedkommende baseret på realiserede handelspriser i 1. kvartal 2017, finansieret med 30-årigt fastforrentet lån. Dertil kommer andre udgifter såsom skatter og kontingent til ejerforening.Kilde: Sampension Lejepriserne er bl. a. baseret på Sampensions egne data.De indeholder også udgiften til depositum og forudbetalt leje.Der er tale om private udlejningsboliger, det vil sige, at almene boliger ikke er omfattet af analysen.
Sofie Ranfelt sætter stor pris på friheden ved at bo til leje frem for at eje. Men for mange lejere betaler det sig at købe en bolig i stedet.
Den lettiske ejer af den milliondyre flaske vodka, der natten til tirsdag blev stjålet fra en kælder på Vesterbro i København, har fået sin flaske igen.»Jeg har hele tiden været sikker på, at flasken ikke ville gå tabt. For vores kærlighed til vodka er den bedste forsikring mod skiderikker,« lyder Yankelovich' umiddelbare reaktion på, at flasken fredag er fundet igen.Leonhard Yankelovich, der har udlånt den ekstravagante flaske til København, fordi den her kunne indgå i verdens største samling af vodka, fortalte til BT kort før, at flasken dukkede op på en byggeplads, at han var helt sikker på, at flasken ville komme retur. Det skyldes ikke mindst, at tyven ikke har været alt for smart i sin fremgangsmåde, lyder det.Kom ind med nøgler»Helt ærligt, den forbrydelse vil ende blandt de ti dummeste forbrydelser nogensinde. Tyven havde endda nøgler,« sagde Leonhard Yankelovich og henviste til, at det ifølge ham indsnævrer feltet af mistænkte betragteligt.Tyven, der også ses på overvågningsbilleder, stak af med en Russo Baltique vodka til en værdi af omkring én million dollar. Gerningsmanden brød ind i bodegaen Cafe 33 med en nøgle, hvorefter indgangen til kælderen, hvor den store vodka-samling står, blev brudt op.Men selvom tyven på få minutter lykkedes med at komme af sted med flasken, rejser Leonhard Yankelovich ingen kritik af danske Brian Ingberg, der har stået for at passe på flasken, mens den har været udlånt til ham.»Alle spørger, hvordan jeg har det med det. Vi skabte flasken for to år siden, og det var en svær, men episk og interessant idé. Men flasken skal nok komme tilbage, og jeg tager det roligt, for jeg stoler på det danske politi,« lød det fra den lettiske erhvervsmand, der er ejer af bilfirmaet Dartz, som producerer pansrede luksusbiler.»Der er ingen grund til at være sur. Jeg er nødt til at tage ansvar for mine beslutninger. Jeg besluttede at udlåne flasken til Brian, og det er mit ansvar og min risiko. Al forretning indebærer risiko, mere eller mindre.Så jeg er ikke sur,« lød det videre.chans@bt.dk '' Den forbrydelse vil ende blandt de ti dummeste forbrydelser nogensinde. Tyven havde endda nøgler Leonard Yankelovich.Fakta: VODKAFLASKENVodkaflasken til otte millioner er fundet tom på en byggeplads.Vodkaen er en Russo-Baltique.Flasken er lavet af tre kilo guld og tre kilo sølv.LEONARD YANKELOVICHLettisk erhvervsmand.Ejer og stifter af Dartz Motorz Company, der har hovedsæde i Riga.Ejer og stifter af det internationale vodkamuseum i Riga.
TYVERI Den otte millioner kroner dyre vodka, der forleden blev stjålet fra Cafe 33 på Vesterbro i København, blev i går fundet på en byggeplads.
Da den amerikanske jazzsaxofonist John Coltrane døde af leverkræft i 1967, 40 år gammel, fortsatte hans enke deres spirituelle rejse i livet og musikken.Pianisten, organisten, harpespilleren og sangeren Alice Coltrane udgav freejazz med religiøse over-og undertoner frem til midten af 1970erne på det anerkendte amerikanske pladeselskab Impulse! Senere skiftede hun til først Capitol senere Warner, og ved udgangen af 1970erne trak hun sig helt tilbage fra den professionelle musikscene.Herefter udgav hun kun fire kassettebånd, som primært var »chants« og blev solgt fra den ashram nær Malibu i Californien, hvor hun studerede hinduisme og fungerede som åndelig vejleder for ashrammens tilhængere.Turiyasangitananda Alice Coltrane, som hun kaldte sig.Vil man lytte til det første af de kassettebånd, »Turiya Sings« fra 1982, er der p. t. tre til salg på Discogs, som er en af verdens største portaler for online-salg af musik. Båndene koster 400-500 dollar og lyder formentlig ikke særlig godt, formatet og alderen taget i betragtning.Men her i ti-året for Alice Coltranes død bliver optagelserne nu professionelt mastereret og gjort tilgængelige for en bredere skare.Og hvem fanden skulle så være interesseret i det, tænker du måske. Flere end man skulle tro. For sideløbende med den mainstream-musik, der spilles på de kommercielle radiostationer og også gør et solidt indhug i f. eks. Danmarks Radios sendeflade, findes der en stor underskov af obskure musikudgivelser, der bare vokser og vokser.»Da vi åbnede, havde vi virkelig forsøgt at komme helt ned i dybden og ud i hjørnerne af forskellige genrer som reggae, afrikansk, psych, brasiliansk og jazz. Vi var spændt på, om vi rent faktisk ville sælge det, eller om folk bare ville have den nye med Nick Cave eller Leonard Cohen. Men det har været en af de største glædelige overraskelser; at der er solgt så meget forskelligt i butikken her i de første måneder,« fortæller pladehandler Peter Sørensen.Han åbnede pladebutikken Beat på Enghave Plads på Vesterbro i september 2016 og oplevede på åbningsdagen en kø af kunder, der snoede sig rundt om ejendommen og langt ned ad gaden.»Vi har 8.000-9.000 titler i butikken, og 6.000 af dem har vi solgt minimum ét eksemplar af. Det, synes jeg, siger noget om folks nysgerrighed. Og for mig er det en succes, for det var, hvad vi håbede på - ligesom en boghandel, hvor man måske nok sælger flest Jussi Adler-Olsen, men også har den lille svært afkodelige digtsamling,« siger Peter Sørensen.»Det sjove er, at store streamingnavne som The Weeknd, Burhan G og Justin Bieber sælger vi næsten ingenting af i forhold til, hvor store fænomener de er. Hvorimod vi har solgt masser af Grandaddy og Ryan Adams de seneste uger, selv om deres nye plader ikke er i nærheden af en hitlisteplacering i Danmark,« forklarer Peter Sørensen, som også har 500-600 musikbøger på lager og p. t. er ved at omarrangere sin i forvejen store butik, så der er plads til endnu flere - forskellige - plader.Det er den tidligere Talking Headsfrontmand David Byrne, der udgiver de hemmelige kassettebånd med Alice Coltrane. Det sker til maj under titlen »World Spiritual Classics: The Ecstatic Music of Alice Coltrane Turiyasangitananda«, som udkommer på pladeselskabet Luaka Bop.Byrnes interesse for world music var allerede tydelig på de sidste Talking Heads-plader, og da han opløste det legendariske newyorkerband og stiftede Luaka Bop i 1988, begyndte han at udgive musik fra bl. a. Brasilien, Cuba og Asien.De senere år har Luaka Bop fået størst opmærksomhed for i 2013 at sætte spotlys på den nigerianske musiker William Onyeabor, der døde tidligere i år. Han var efter sigende den eneste, der ejede en synthesizer i 1970ernes Nigeria, og det kom der noget ganske unik musik ud af, som er blevet beskrevet som »Kraftwerk på nigeriansk« - hvis man kan forestille sig det.Onyeabor blev genfødt kristen i 1985 og forlod musikbranchen. Han medvirkede således ikke aktivt til sit comeback. Alligevel lykkedes det Luaka Bop at sælge godt af en opsamlingsplade med hans musik og etablere ham som navn, og i dag har selskabet genudsendt alle hans plader fra perioden 1977-1985.William Onyeabors plader står allesammen i Beat, hvor Peter Sørensen sidder i det tilhørende cafeteria med Mojo og Uncut liggende på bordene med rødternede duge.Forsiderne på de engelsksprogede musikmagasiner er prydet af gamle kendinge som David Bowie, R. E. M., Pink Floyd og Kurt Cobain - kunstnere, som man kan finde i Beats tætpakkede pladekasser side om side med det nigerianske synthesizerfænomen og bunker af lignende musik, hvor man fristes til at sige: Jo mere obskurt, des bedre.Her er plader med den blinde Moondog, der ernærede sig som gademusikant og poet i 1950ernes New York.Her er tysk psykedelisk prog-rock fra midthalvfjerdserne, som udgives i 500 eksemplarer af en lille pladebutik i Barcelona, der har etableret et pladeselskab til netop dette formål.Her er en plade, der samler de 13 smukkeste stykker musik, som blev brugt til Andy Warhols prøvefilmninger og efter sigende er guf, hvis man kan lide Velvet Underground.Her er japanske genudgivelser af skandinavisk jazz såsom den uhyre sjældne »Sahib's Alice Jazz Party« med den amerikanske fløjtenist og saxofonist Edmund Gregory, der konverterede til islam, skiftede navn til Sahib Shihab og boede i Damark i en årrække.Og sådan kunne man blive ved med at remse titler op fra Beats udvalg, der er imponerende efter dansk standard, men internationalt set blot er en ud af mange velsassorterede pladebutikker, der dukker op i alverdens storbyer, og hvor kunderne forventer, at de store navne står side om side med smalle udgivelser, man kan gå på opdagelse i.»Jeg tror, musikelskere altid har været nysgerrige.Det kan jeg huske fra min egen barndom - man købte Gasolin' og Shu-bidua ligesom alle andre, men skulle også lige snuse til King Crimson og Frank Zappa.Dengang gik man i pladebutikken, og hvis man var heldig, kunne man få ekspedienten til at sætte pladen på ved en lyttestation. I dag er det paradoksale, at streamingtjenester som Spotify bliver skældt ud for ikke at betale kunstnerne nok, men samtidig er det dem, der gør folk i stand til at søge musik på tværs af alle landegrænser og genrer. Og det gør altså, at folk kender til flere ting, som de kommer herned for at købe,« siger Peter Sørensen fra Beat.kifl@berlingske.dk »Og hvem fanden skulle så være interesseret i det, tænker du måske. Flere end man skulle tro«.
Sideløbende med mange radio kanalers mainstreammusik vokser en under skov op af musik udgivelser, hvor det ikke kan blive obskurt nok.
Vesterbros gamle SlagtergårdePå Enghavevej, Vesterbro, ligger en række gamle industribygninger og bindingsværkshuse, som er i fare for at måtte lade livet. Bygningerne, der går under navnet Slagtergårdene, blev opført i 1860erne og var, som navnet antyder, stedet, hvor slagterne boede og arbejdede - desuden var det her, Storm Ps barndomshjem lå.Historien rækker dog endnu længere tilbage, nemlig til Frederik II, som i 1577 forbød al slagtning inden for voldene. Han mente at »blod og anden urenlighed bliver udi rendestenene forsamlet, hvoraf megen ond og slem stank forårsages.« Til gengæld kunne slagterne boltre sig på Vestebro.Ejeren af grunden ytrede for nogle år siden planer om at rive de gamle bygninger ned og bygge lejligheder i 9,5 etager med restauranter og caféer i stueetagen, hvilket vil betyde, at de gamle, lave bygninger, der ligger i området mellem Vesterbrogade 107C, langs med Enghavevej 4-14 og ud til Sundevedsgade står til nedrivning.Siden har et flertal i Københavns Borgerrepræsentation stemt for at ofre det gamle område, men en potentiel bygherre kan stadig ikke vide sig sikker. Sidste år indstillede det Særlige Bygningssyn Slagtergårdene til fredning.I april afviste Slots-og Kulturstyrelsen imidlertid at frede bygningerne, blandt andet fordi de reelt ikke har beføjelser til det frede Slagtergårdene. Dog skrev styrelsen i sin afgørelse, at man som kommune kunne vælge at udarbejde en såkaldt bevarende lokalplan.Da Enhedslisten stillede det forslag, fik partiet dog kun opbakning af Radikale Venstre.Siden er Slots-og Kulturstyrelsens afgørelse blevet indbragt for kulturminister Mette Bock (LA), og den afgørelse venter man på nu. Imens bliver der jævnligt arrangeret demonstrationer og borgermøder mod de nye projekter. Under overskriften »Slagterboderne overgiver sig aldrig« inviterede folkene bag Facebookgruppen »Bevar Slagtergårdene« lørdag til en stor støttefest med musik og taler.Fælleden som politisk kamppladsDer har været ganske megen debat om frøer, planter og nybyggeri på Amager Fælled på det seneste. Aftalen om at bygge på seks procent af Amager Fælled stammer tilbage fra 1992, hvor det blev politisk vedtaget, at dele af Fælleden skulle sælges og bebygges med 2-3.000 boliger for at rejse penge til metrobyggeriet.Ud over de flere end 40.000 københavnere, der har indsamlet underskrifter mod byggeriet, har flere kendte nu blandet sig i debatten.Blandt andre kokken Nikolaj Kirk, som her i avisen udtalte, at »Det nytter ikke noget, at vi vil redde regnskoven og orangutangen, hvis vi ikke vil passe på det, vi selv har«. Alligevel kom det som lidt af en overraskelse, da overborgmester Frank Jensen (S) i sidste uge udsendte en pressemeddelelse om, at han er klar til at bremse planerne for Ørestad Fælled Kvarter og i stedet finde en alternativ placering til de nye boliger. Måske en tidligere losseplads på Fælleden, der ellers var udset til at huse en campingplads. Før det eventuelt kan ske, skal Folketinget dog ophæve fredningen af området. Flere partier har undervejs ændret holdning til projektet på Fælleden.Senest var det den konservative Jakob Næsager, der foreslog, at man kunne flytte byggeriet til den omtalte losseplads. Da Venstre gik med på ideen om at undersøge Næsagers forslag, udtalte Frank Jensen, at hans flertallet var smuldret, og at »han var nødt til at trække en streg i sandet«. Hvor boligerne ender med at ligge, bliver dog ikke afgjort på denne side af kommunalvalget, hvilket har fået flere til at gisne om, at kovendingen er et strategisk træk fra overborgmesteren, mens Frank Jensen selv afviser, at der er tale om »damage Control«.Pastelbiografens endeligt?Klar til nedrivning eller et stykke kulturhistorie? Bølgerne gik højt først på året, da planerne om et nyt område ved Vesterport så dagens lys. De foreløbige tegninger viser et projekt, der efter planen skal skabe et sammenhængende grønt parkforløb fra Tivoli til Ørstedsparken over banegraven ved Vesterport Station.Området skal huse boliger, kontorer, hoteller, cafeer, butikker, byrum plus teater og biograf, som erstatter den gamle Palads på Axeltorv midt i København.Den nuværende bygning har siden 1929 været ejet af Nordisk Film, og i 1989 blev den udstyret med pangfarver af den nu afdøde danske maler og billedhugger Poul Gernes. Til Berlingske udtalte Anders Kold, der er museumsinspektør og kurator på Kunstmuseet Louisianas store udstilling af Poul Gernes' værker sidste år: »Der findes simpelthen ikke noget lignende fra tresserne. Palads er udtryk for en tid på samme måde som Thorvaldsens Museum eller Amalienborgs palæer.« Han stod ikke alene. På rekordfart blev der indsamlet 30.000 underskrifter mod nedrivningen, og siden gik debatten mellem modstandere, der vil bevare, og forsvarere, der gerne ser arealet forvandlet til et nyt byområde, også selv om det kommer til at koste Palads livet.Projektets ophavsmand er tidligere direktør i Bane Danmark Jesper Rasmussen, som har udviklet projektet sammen grundejerne og rådgivere fra COWI, Ingholt, mens tegnestuen WERK har slået stregerne til planerne, der blandt andet omfatter fire tårne i en højde af 50 til 100 meter.Det er dog endnu uvist, om projektet bliver realiseret - og hvis ja, i hvilken udformning.Dog sagde de københavnske politikere i februar ja til at gå videre med at undersøge forudsætningerne for projektet nærmere. Derfor er bygherren sammen med forvaltningen i gang med at granske, hvad der er realistisk. Senere skal forslaget i offentlig høring til kommuneplantillægget, som Teknik-og Miljøudvalget og Økonomiforvaltningen skal tage stilling til.Det sker formodentlig i januar 2018.En rigtig skyskraberHvor mange højhuse København kan rumme, og hvor høje de i givet fald må være, var et af de varme emner denne sommer. Ikke mindst da tegningerne af en ganske atypisk skyskraber pludselig florerede på de sociale medier.Her rejste projekt »Great Northern« sig med to tårne. Det ene var 190 meter højt, mens det andet skød ikke færre end 330 meter op af jorden.Skal København nu være det nye Dubai, spurgte kritiske røster, mens andre omfavnede tanken om en såkaldt »supertall« skyskraber.Det betyder, at bygningen er over 300 meter, og er noget, man ellers kun ser i byer som London og Frankfurt her i Vesteuropa.Forslaget til Great Northern kom fra en privat investor, og der er lagt op til, at de to tårne, formet som sejl, skal ligge på Oceankaj i Ydre Nordhavn. Ikke langt derfra er et 280 meter højhus på tegnebrættet. Det drejer sig om Bjarke Ingels Groups H. C. Andersen Adventure Tower, som også er privatfinansieret.Sidst i juni anbefalede Teknik-og Miljøforvaltningen, at begge forslag skulle forkastes, fordi projekterne ikke er i overensstemmelse med masterplanen for udviklingen af Nordhavn, hvor der står, at man skal bygge lavere og lavere, jo tættere man er på Øresund. Ikke desto mindre stemte et flertal af Teknik-og Miljøudvalget imod at forkaste forslagene, og derfor er man nu i gang med at undersøge mulighederne for at bygge megahøjhuse i Nordhavn.Blandt andre Socialdemokraternes medlem af Teknik-og Miljøudvalget i København, Jakob Hougaard, stemte for.»Den forskrækkelse, der tidligere har været over for højhuse, er ikke så markant længere, hvis bare højhusene ikke ligger i middelalderbyen, og så længe Københavns profil i det hele taget kan fastholdes,« sagde han til Berlingske.Modsat mente Teknik-og miljøborgmester, Mortel Kabell (EL), ikke, at projekterne tilfører København noget positivt.»Ingen af projekterne er groet i min baghave, da de ikke har fokus på at tilføre området noget af det, som Nordhavn mangler i dag.Nordhavn mangler i den grad billige boliger og grønne områder. Det får man ikke med de to projekter,« udtalte han efter mødet.Det er dog stadig for tidligt at sige, om de rekordhøje tårne finder vej til Nordhavn, da forslaget skal politisk behandles igen. Teknikog miljøforvaltningen ved endnu ikke hvornår, men tårnene vil ikke kunne opføres før 2027 på grundlag af den gældende Kommuneplan, hvor det fremgår, at der tidligst kan bygges i Ydre Nordhavn på det tidspunkt.kais@berlingskemedia.dk »Den forskrækkelse, der tidligere har været over for højhuse, er ikke så markant længere, hvis bare højhusene ikke ligger i middelalderbyen, og så længe Københavns profil i det hele taget kan fastholdes Morten Kabel.
Får vi giganthøjhuse i Nordhavn? Skal der bygges på Amager Fælled? Ryger byens farvestrålende biograf? Og bliver Slagterboderne på Vesterbro revet ned? Læs om fire projekter, som københavnerne strides om lige nu.
For meget fadøl og fladpandet kopi-musik, eller for meget finkultur og spidse lædersko Kritikken har lydt konsekvent gennem årene, og om ti dage må Rikke Øxner, direktør for Aarhus Festuge, med al sandsynlighed lægge øre til den igen. I dag skydes den 53. udgave af Aarhus Festuge i gang, og frem til 3. september forventes godt en halv million mennesker at besøge en af de største kulturfestivaler i Norden.11,5 mio. kr., lyder budgettet på i år, og for de penge har direktør Rikke Øxner og holdet bag festugen stablet mere end 1.000 arrangementer på benene med alverdens samarbejdspartnere under temaet ' Bridging' (brobygning, red.).Og den forventede kritik tør direktøren afvise allerede på forhånd.»Det er en kritik, vi møder år efter år. Sådan er det med kulturelle begivenheder. Vi har over 1.000 arrangementer under festugen, så kritikerne vil altid kunne finde noget, der enten er for fladpandet eller finkulturelt.Min holdning er, at begge dele har deres berettigelse. Jeg tror, at folk, der har været inde at se noget i teatret, også kan finde på at gå ned og få en øl og høre noget kopi-musik bagefter. Vores udgangspunkt er, at så længe der er kvalitet i de ting, der er, så er det fint. Uagtet om det er for kultureliten eller folk med halm i træskoene,« siger Rikke Øxner.I skyggen af kulturbyenI år må Aarhus Festuge kæmpe om opmærksomheden i skarp konkurrence med alle arrangementerne i forbindelse med ' Aarhus2017' -den europæiske kulturhovedstad. Men den heftige konkurrence er blevet brugt positivt, siger Rikke Øxner.»Det har givet os en ramme at navigere i, for vi har skullet finde på andet end de store kulturarrangementer, som Aarhus2017 tilbyder.En vigtig del af festugens dna er, at vi har rigtig mange gratis arrangementer, som du ikke skal løse billet til eller stå i kø til,« siger Rikke Øxner.Hun forklarer, at festugen har fokuseret på at bringe naturen ind i byrummet som en del af temaet ' Bridging'. Som eksempel bliver pladsen ved det trafikale knudepunkt Vesterbro Torv forvandlet til et nyt, grønt byrum med et højt stillads, formet som en trappe, med træer på toppen og et otte meter højt vandfald, så vandets brusen kan overdøve trafikstøjen.»Vi håber, at folk vil stoppe op og tænke mere over byrummet, og hvordan vi kan bruge byens arkitektur på en anderledes måde. Hvis vi kan lykkedes med det, så synes jeg også, vi har bevist vores eksistensberettigelse,« siger Rikke Øxner.Nicolai Schou, 27, studerende, AarhusHvad synes du om Aarhus Festuge »Jeg er indfødt aarhusianer, men jeg føler ingen tilknytning til festugen længere.Der er ingen i min vennekreds, der lige siger: ' Hey, der er festuge, lad os tage ned at se det og det'. Her i åbningsweekenden tager jeg f. eks.til Metropol Festival i Aalborg i stedet.Jeg tror, festugen er druknet i alle de mange kulturtilbud, der er dukket op de senere år: Spot Festival, Northside, og så med kulturbyen oveni nu i år.« Har du tænkt dig at benytte dig af nogle af de over 1000 arrangementer »Jeg har ikke set programmet endnu, så jeg ved det faktisk ikke. Det bliver nok mest, hvad jeg falder over ved et tilfælde.« Bekymrer du dig for terrorrisikoen »Jeg tænker ikke over terrorrisikoen.Hvis vi gør det, så vinder terroristerne jo.«.Victor Smedegaard, 29, customer succes manager, AarhusHvad synes du om Aarhus Festuge »Jeg synes ikke festugen er hverken fladpandet eller finkulturel. Det er klart, at du kan finde begge dele i programmet, men der plejer altid at være noget for alle.« Har du tænkt dig at benytte dig af nogle af de over 1.000 arrangementer »Jeg har ikke set programmet endnu, men jeg plejer heller ikke at lave konkrete planer over ting, jeg skal se i festugen. Det er mest ret tilfældigt, hvad jeg støder ind i.« Bekymrer du dig for terrorrisikoen »Jeg hører ikke til dem, der går i paranoia-mode over det, eller i det hele taget gider tænke over risikoen, men det er fint, at det er der, for virkeligheden tilsiger desværre, at det er nødvendigt.«.Kirsten Rubech, 67, pensionist og frivillig i Festugen, AarhusHvad synes du om Aarhus Festuge »Festugen har haft en tendens til at være lidt finkulturel, men jeg synes faktisk, programmet er rigtig godt i år.Festugen er måske blevet klemt lidt af kulturbyen Aarhus2017, som har løbet med alle de store kulturarrangementer, men omvendt kan man sige, at det har åbnet for en masse ukendte kunstnere, foreninger og gallerier, og det er da folkeligt.« Har du tænkt dig at benytte dig af nogle af de over 1.000 arrangementer »Der er en masse, jeg skal se: endagsfestivalen Ujazz, kabaret i Tivoli Friheden.Jeg skal også ned på de nye havnearealer og se open-air film.« Bekymrer du dig for terrorrisikoen »Jeg gider ikke bekymre mig om terrortruslen, det er jo det, terroristerne vil have.«.Maria Stjernholm, 25, driftsleder i Salling, AarhusHvad synes du om Aarhus Festuge »Jeg har tidligere savnet, at der var nogle store områder og pladser, f. eks.som det gamle ' Univers' ved Domkirken, hvor man bare kunne summe lidt rundt, og hvor der altid var en fest og god stemning, men det er så småt ved at komme tilbage nu, bl. a. ved Mølleparken.Det er vigtigt, at der på den måde er steder, hvor folk kan mødes på kryds og tværs.« Har du tænkt dig at benytte dig af nogle af de over 1.000 arrangementer »Jeg har ikke nærlæst programmet, så det bliver nok lidt spontant.« Bekymrer du dig for terrorrisikoen »Terrorrisikoen er ikke noget, der ændrer min adfærd eller færden. Det er træls, at det er nødvendigt, men godt at myndighederne tager hånd om det.«.jves@bt.dk '' Vores udgangspunkt er, at så længe der er kvalitet i de ting, der er, så er det fint. Uagtet om det er for kultureliten eller folk med halm i træskoene Rikke Øxner, direktør.Fakta: DIREKTØRENS TRE TIP TIL ÅRETS FESTUGE1 Gå ned og oplev det nye havneområde i Harbour Magnets, hvor Aarhus Festuge har fået en fransk tegnestue til at hjælpe sig med at åbne den nye bydel på havnen, lige fra den gamle lystbådehavn over Aarhus Ø til industrihavnen. Det er en række små opholdssteder, der fortæller om havneområdets transformering.2 Hør gratis musik i Mølleparken og langs åen, når festivalen Understrøm fra 31.august til 3. september præsenterer en række gratis koncerter med musik fra alle hylder. Der er tre koncertsteder, i Mølleparken, ved Immervad og under Sankt Clemens Bro. Koncerterne er blevet til i samarbejde med Spot Festival og byder på alt fra hårdtslående metal til drømmende indiepop.3 Hvis du vil have en anderledes, afstressende oplevelse kan du med fordel besøge Escargopolis/ Snegleparken i Byparken ved Musikhuset. Attraktionen er små vinbjergsnegle, der kravler langsomt rundt på et landskab, der er bygget op til lejligheden. Alt foregår i snegletempo og giver publikum et pusterum i en ellers travl hverdag.AARHUS FESTUGEAarhus Festuge blev afholdt første gang i 1965 og er siden vokset til en af Nordeuropas største kulturfestivaler. Festugen tæller i år flere end 1.000 arrangementer fordelt på over 100 scener og steder. Godt 1/ 3 af arrangementerne er tilrettelagt af Festugesekretariatet, resten skabes af andre kulturaktører i Aarhus.Festugen finder i år sted 25. august -3. september.Ca. 500.000 gæster forventes at deltage.
SKÅL De næste ti dage summer Danmarks næststørste by af kulturelle arrangementer og koncerter, når Aarhus Festuge løber af stablen. I år har Festugen kæmpet for ikke at stå i kulturbyens skygge.
Tssch, tssch, tssch. Lyden af kraftige slag på highhatten blander sig med buens kvikke strøg på celloen.Rytmen er hurtig. Og en smule ude af takt. Den hvislende lyd af hurtige slag mod en highhat afløses af bassens dybe, stille ro. Langsomme, tunge toner.Som en tyk mand, der brummer i den ene ende af lokalet.Den brummende mands entré i melodien gør pludselig musikken roligere, mere salig. Men det varer ikke mange øjeblikke, før en uregerlig trombone overtager og sammen med en blokfløjte begynder den at kommunikere på et mystisk sprog. Et sprog, der leder tankerne hen på fortryllede skove og fabeldyr.»Den her øvelse giver ninja-evner!« forsikrer underviseren, som nu holder trombonen i sin højre hånd. Bag de andre instrumenter i rundkredsen står seks piger, som deltager i dette års Jazz-Camp for Piger - en årligt tilbagevendende begivenhed, hvor piger i alderen 10-15 år kan lære at spille jazz på 16 musikskoler rundt om i Danmark.Arrangementet foregår over fire dage i skolernes vinterferie, og der er kun adgang for piger. De fire dage skal i år munde ud i et stort musikalsk værk, som sammensættes af musikalske bidrag fra alle de deltagende piger landet over.Dirigerende kropssprogKoncentrationen i det lille lokale er dyb. Ingen af pigerne nænner at kaste et blik på deres medspillere. Kun pigen på blokfløjten vover et lille grin til sidemanden, som dog er så optaget af at få sin violin til at snakke med bassen, at hun ikke ænser blokfløjtens henvendelse.I den anden ende af lokalet er det grålige væg til væg-tæppe fyldt med tomme, opklappede etuier, som tilhører de instrumenter, der er i spil; el-guitar, bas, keyboard, trommer, blokfløjte, cello og trombone. Tæppet giver lokalet en støvet duft, der sætter sig i næsen og kalder minder frem fra folkeskolens klasselokaler.Men vi er ikke på en folkeskole. Vi er på fjerde sal i Rytmisk Center på Vesterbro.I en orange bygning i en baggård på Vesterbrogade. Her underviser tre uddannede musikere i jazzimprovisation.De tilmeldte piger er delt op i tre grupper efter alder, og grupperne roterer over de fire dage, så alle når ind i de tre forskellige rum, som underviserne er fordelt i.I det første rum er de yngste piger i færd med at skabe en dialog med deres instrumenter. Her er der fokus på improvisation.I rum nummer to øver en gruppe piger sig i at dirigere - giver dirigenten besked på at lave ' prikker', skal man spille vildt og voldsomt på sit instrument.Her gør særligt trommerne opmærksom på deres store organ. Får man besked på at lave en lang tone, laver man én lang tone på instrumentet, og får man besked på at lave et loop, skal man spille den samme melodi gentagne gange.Den udvalgte dirigent kommunikerer med sit kropssprog. Vifter hun med armene over hovedet som lange kaninører, der vipper hurtigt frem og tilbage, skal vedkommende, der bliver peget på, lave ' prikker'. Former dirigenten en lang tynd pind med fingrene foran sig, betyder det ' en lang tone', og holder dirigenten bagsiden af hænderne sammen foran sig, så de danner noget, der ligner et stort hjerte, er det tegn på at der bliver bedt om et loop.»Er der nogen, der vil prøve at dirigere?« spørger underviseren Tikki Hasselriis.Hun har en løs buksedragt på og multifarvede uldsokker i de fodformede kernelædersko.Pigerne næsten råber i kor. De vil allesammen gerne prøve at dirigere. Ellers er der for det meste stille rundt om i øvelokalerne, for det kræver sin kvinde at lære improvisationens kunst. I det tredje og sidste rum kan man eksperimentere med at lave musik på sin computer.Flere kvinder i musikkenJazzCamp for Piger blev afholdt første gang i 2014 som et forsøg på at genoprette den skæve kønsbalance i rytmisk musik.Bag arrangementet står JazzDanmark og Copenhagen Jazz Festival, som afholdt den første JazzCamp for piger tilbage i 2014. Dengang deltog 50 piger på fem musikskoler i Danmark. I år deltager 198 elever fordelt på 16 musikskoler.Ideen til JazzCampen udsprang af en rapport om kønsbalancen i det rytmiske musikmiljø, som viste en fordeling på omkring 20 procent kvinder og 80 procent mænd i musikbranchen. En fordeling, som JazzCamp for Piger skal være med til at udligne.Tilbage i Rytmisk Center er det blevet frokostpause, og duften af leverpostej og æggemadder spreder sig.»Tænk, hvis man trak på vokalerne i sit navn, ligesom vi trækker på a'et i den lange tone, når vi spiller«, lyder det fra en langhåret pige, der spiser pastasalat fra en sølvfarvet tupperwarebeholder.»Ja«, istemmer hendes veninde med blond, skulderlangt hår ved siden af hende. »Så ville jeg hedde Lyyykkeee«. »Ja«, svarer pigen med den sølvfarvede tupperware. »Og jeg ville hedde Aaaniiinaaa«, siger hun. Pigerne griner. Rundt om frokostbordet bliver der snakket lystigt om instrumenter og a'er, mens nogle af de ældre piger lytter til musik på deres smartphones.Musikken bliver vedFrokostpausen er slut, og pigerne skal tilbage til instrumenterne. Jeg sætter mig nede i hjørnet af lokalet på en lille skammel for ikke at forstyrre. Men før jeg ved af det, har underviseren Tikki Hasselriis placeret en stor, rød bongotromme foran mig.»Luk øjnene«, siger hun, og pludselig er jeg med i en improvisationsleg. Med lukkede øjne skal vi sammen sørge for, at der hele tiden lyder en tone fra et instrument, men uden at to instrumenter spiller på samme tid. De to første runder er det min bongotromme, der kolliderer med andre instrumenter.Først med de små, lyserøde bongotrommer på gulvet og så med keyboardet.Men derefter jazzer vi derudad, og slår rekorden med hele 15 toner uden sammenstød.Tredjedagen på JazzCamp for Piger er ved at være slut, og mørket falder langsomt på uden for den gamle orange bygning. Nede i gården runger lyden af høje rytmiske slag, der kommer to forskellige steder fra, i hver deres takt. Som slag fra en byggeplads. Lyden af vandet fra nedløbsrørene blander sig. Det lyder, som om nogen spiller nogen på et meget langt ' franskbrød' (også kendt som en güiro, red.). JazzCamp for Piger er slut for i dag, men musikken spiller videre.JazzCamp for Piger er tilbage i 2018.anna.okjaer@pol.dk Den her øvelse giver ninja-evner! Underviser Tikki Hasselriis Er der nogen, der vil prøve at dirigere? Underviser Tikki Hasselriis.Fakta: Lykke, 9 år.Spiller trommer og guitar.Hvordan er det at være på JazzCamp for Piger? »Det er sjovt og hyggeligt at møde nye venner, og det er sjovt at prøve nye ting og instrumenter. Jeg spiller i band, men normalt spiller jeg ikke særlig meget jazz.Jeg spiller mere rock, så det er sjovt at spille noget andet. Jeg var lidt nervøs i starten, fordi jeg ikke kendte nogen, men nu har jeg fået mange nye venner«. Hvordan er det, at der ikke er nogen drenge med? »Det er godt. Drenge kan være virkelig irriterende nogle gange. De er ikke så seriøse med det, og de afbryder tit og fjoller, når man gerne vil i gang«.Agnes, 11 år.Spiller guitar.Hvordan er det at være på JazzCamp for Piger? »Det er sjovt, fordi man møder mange nye mennesker.Det er sjovt at spille musik, og jeg synes, man lærer meget, for eksempel at spille nogle flere ting.Jeg spiller i band på min fritidsklub, så jeg kunne lidt i forvejen. Jeg kunne to sange på guitaren. Jeg har også en guitar derhjemme, og jeg synes, at den er det bedste instrument«. Hvordan er det, at der ikke er nogen drenge med? »Det er fedt, fordi drenge kan være irriterende.De larmer, og det er irriterende, hvis man bare gerne ville spille«.Anina, 10 år.Spiller cello.Hvordan er det at være på JazzCamp for Piger? »Det er rigtig fedt, at lære nye mennesker at kende og lære nye ting. Hvis man spiller på et instrument, kan man vende det om eller gøre noget andet, man ikke gør derhjemme, når man spiller selv. Man kan også prøve instrumenter, man ikke har derhjemme. Det kan også være apps på computeren eller ting, man kan slå på med en kuglepen.Hvordan er det, at der ikke er nogen drenge med? »Det bliver nemmere at lave det, fordi drenge tit bliver uvenner eller er fjollede og larmer. Det er nemmere at komme i gang og blive enige om tingene, når man kun er piger«.
REPORTAGE PIGER DER SPILLER JAZZ I en baggård på Vesterbro var en bunke piger samlet for at spille jazz i vinterferien. De spillede for at hygge sig og for at lære jazzens verden bedre at kende. Men de spillede også for ligestilling. Og for at få flere kvinder ind i en musikbranche, som mændene for længst har slået kløerne i. JazzCamp for Piger er fire dage med jazz - og det er kun for piger.
Det er så fedt at have læseferie«, siger en pige til sine veninder. Selv om der holdes pause fra læseferien, hersker der stadigvæk en grundlæggende fornuftig stemning blandt det unge publikum, som torsdag aften er stimlet sammen på Litauens Plads på Vesterbro. De danner en cirkel og laver dansedyst i cirkler. En ung fyr i en lyserød MF Doom-hættetrøje spiser solsikkekerner og agurk og gulerodsstænger.Han deler ud til sine venner.Solsikkekernescenariet er en skærende kontrast til de fordomme, der hvert år luftes om Distortion og festivalens unge publikum.Distortion er en af årets mest udskældte begivenheder. Der er allerede blevet lavet adskillige ordspil mellem disruption og Distortion, de voksne borgere flygter mod sommerhusene, og der er brok på Facebook og i avisspalterne. Under Distortion forvandler byen sig til en teenagemyretue. Kaos hersker, og de mange lydsystemer er i konflikt med hinanden. I år er man kommet til at placere LGBT-scenen Gaystortion lidt for tæt på et buldrende metalband. Der er tusindvis af deltagende gæster, der møver og danser og råber og farer vild i musik og menneskemylder.På Litauens Plads er det hiphopentusiasterne, der er mødt op for at høre en af de vigtigste producere og dj's i vores tid.En pige har klædt sig ud som brud og stiller sig på scenen og proklamerer, at hun agter at gifte sig med Madlib.Fra Bollywood til gammel soul Den 43-årige amerikanske dj, rapper og producer Madlib er hovedpersonen til torsdagens Distortion på Vesterbro.Madlib er nemlig en standard i sig selv.Han er lyden af solbeskinnede beats, af jazz og obskure pladesamlinger. Hans rigtige navn er Otis Jackson jr. Men ud over sit mest kendte alias, Madlib, går han også under navne som Beat Konducta, Quasimoto, Malik Flavors m. fl. Han foretrækker at blive betegnet som dj frem for musiker eller producer, hvilket er tydeligt i hans tilgang til at sample soul og hive pladerne ned fra pladesamlingen og ind i sine produktioner. Han er nært beslægtet med den afdøde rapper, pladesamler og producer J Dilla, som han også har lavet musik med i duoen Jaylib. I Madlibs hiphop er der både plads til bollywoodsamples og futuristisk soul.Publikum torsdag var overraskende ungt, aftenens hovedperson taget i betragtning.Oftest når legendariske og nørdede hiphopnavne som Madlib spiller, er det den mere modne hiphopjunta, der står med armene over kors og ligner nogen, der synes, de har opfundet graffiti. Torsdag bestod publikum overvejende af unge mennesker i 16-20-årsalderen.De havde tøj på fra samme æra, de blev født i, slut-90' er-og start-00' er-stilen med Kangal-bøllehatte, højtaljede far-jeans, Miss Sixty-nederdele, stramme trompetbukser og mavebluser. De unge Madlib-fans kunne også rappe med på hans bagkatalog, selv om de er jævnaldrende med mange af hans kendteste numre.Madlib havde alle sine aliasser og sideprojekter med sig på scenen. Han spillede numre fra projekter som Jaylib og Madvillain, Quasimoto's ' Low Class Conspiracy' og hans berømte bollywoodsamplende ' Beat Konducta in India'.Madlibs samarbejde med den Roskilde Festival-aktuelle rapper Freddie Gibbs bragede ud over forsamlingen, som bobbede med hovederne i takt til nummeret ' Harold'. Han formåede at få publikum til både at spidse ører og danse.En antropolog med en mission Under sit dj-set fusionerede Madlib syrerock, afrobeat og freejazz. Han hev publikum ind i musikhistoriens oversete perler og han delte ud af de beats og samples, som har dannet skole i hiphop. Han spillede de tidsløse produktioner, han har leveret til Mos Def ' s ' Ms Fat Booty' og Erykah Badus ' The Healer' med mantraet »It's bigger than religion/Hip-hop/It's bigger than my nigga/Hip-hop/It's bigger than the government«. ' The Healer' indkapsler Madlibs mission, nemlig at vise, at hiphop er en genre, der kan rumme alle mulige musikalske kontraster og kulturer.Madlib er en antropolog, der graver, pudser af og viser os de glemte historiske musikskatte. Under koncerten stod han med et stort glas vin og delte ud af den musik, han har samlet på gennem over tyve år. I glimt var hans dj-set egentlig kedsommeligt. Der gik lang tid med en lang trommesolo og dovne, langtrukne beats.Men det var modigt, at Madlib valgte at skabe en stemning, der står i opposition til Distortions forkærlighed for klimaks med klimaks på. I stedet fik vi lov både at danse og dvæle, når hans via djpult sagde: Hør lige her.lucia.odoom@pol.dk Det var modigt, at Madlib valgte at skabe en stemning, der står i opposition til Distortions forkærlighed for klimaks med klimaks på.Fakta: 3 ting, jeg har lært af Distortion1 Der er mere end nogensinde brug for ritualer, hvor unge kan tabe hovedet: De unge vender konkurrencestaten indad. Der er statistikker, der viser, at en stor procentdel af unge føler et pres for at skulle leve op til enormt høje standarder på uddannelser og i det store projekt, det er at være et menneske i en digital tidsalder. Derfor er det vigtigt, at Distortion findes som et frirum, hvor man kan være fuld og pinlig, brovtende og larmende. Ungdomsfasen er en truet livsfase, truet af alt for høje forventninger alt for tidligt. At se unge mennesker skulder ved skulder med armene om hinanden giver mig mere håb end fremdriftsreformer.2 Distortion er også nørdernes festival: Distortion er et sted, hvor man kan lytte til musiknørdernes interessante fund.Hvis man vil høre, hvilken musik de unge danser til på det afrikanske kontinent, så må man til scenen Sort Distortion. Sidste år kunne man opleve radioværten David Rodigan, som er en institution hos BBC og en figur, der betragtes som en reggae-og dancehall-legende. I år var Madlib et eksempel på, at man også kan blive præsenteret for pladesamlere, der stolt viser de sjældne toner frem. Hvis man er grundig med luppen, når man kigger på det omfattende program, kan man få sig nogle legendariske musikalske oplevelser. Men Distortion burde bruge mere energi på at folde programmet ud og præsentere det på en lidt mindre uoverskuelig måde. Det er meget nemt at overse gode navne, og hjemmesiden er ikke god nok til at invitere ind i den interessante musik, der er på programmet. Det er nemmere at gå efter de mange vilde festscener, og det er en skam.3 Foreningen af provins og storby: Der er så meget snak om en polarisering mellem land og by, men til Distortion smelter København sammen med provinsen. Københavnerne viser turisterne og de tilrejsende vejen, når de går forvirrede rundt og forsøger at finde hoved og hale i det parallelsamfund, som Distortion er. Der er fester på kryds og tværs af indkomster, seksuelle orienteringer, aldersgrupper, race og politiske standpunkter. Det er den slags fester, der er alt for få af i vores tid.
Hiphoplegenden Madlib var antitesen til forestillingerne om Distortion som værende centrum for smadderfest og fitnesscentertrænede basarme. Han drak vin og viste publikum de oversete musikalske perler fra pladesamlingen. Han spillede til de bløde knæ og de nørdede musikhjerter.
Det er lørdag formiddag og solskin i september, da Peter Qvortrup Geisling drejer ind på den lille grusparkeringsplads.Han træder ud af bilen mellem træerne og smækker bildøren bag sig, før han med faste skridt og et ligeså fast håndtryk præsenterer sig selv.»Jeg havde tænkt mig, at vi skulle fiske lidt,« siger han og smiler, mens han går tilbage mod sin bil. De fleste, der havde et tv i 90e ´ rne, husker Peter Qvortrup Geisling som tv-lægen fra "Lægens bord" på DR1, som gjorde ham til hele Danmarks læge. I dag er han stadig ansat på DR på tv-avisen og som vært på Sundhedsmagasinet, og nu har han også skrevet en bog. "Naturen på Recept" hedder bogen, der handler om, hvordan vi kan bruge naturen til at komme af med den mentale usundhed, som følger med et stresset liv.Jeg har bedt ham tage mig med til sit yndlingssted i naturen tæt på byen, og derfor har han bedt mig møde ham lige her. Ved Bastrup sø i Ganløse.»Vi skal mødes her, fordi det er tæt på byen.Jeg vil vise folk, at naturen er lige her,« forklarer han. Når man som ham er født og opvokset i Nordjylland og har levet i og med naturen hele sit liv men nu bor på stenbroen på Vesterbro i København, er det godt med et fristed. For her små 30 minutter fra byens larm finder man nemlig ro, sø og højt til himlen.»Jeg kan finde på at køre langt, langt væk bare for at se bøgen springe ud. Hjernen får det så godt i en grøn bøgeskov, men man behøver jo ikke tage langt væk. Vi er midt i naturen her.« Det er her ved Bastrup sø, at han ofte tager sin 7-årige datter Merle med ud.»Hvis jeg kun måtte gøre én ting i livet, ville jeg fiske skaller med Merle,« fortæller han.Det er hans datter, der har givet ham inspiration til bogen - det er nemlig hans ansvar som far, at Merle skal have naturen i sit DNA.»Når Merle bliver voksen, skal hun tænke tilbage på roen i naturen, så må hun selv bestemme, hvad hun vil med naturen, men jeg skal gøre mit for, at hun oplever den og lærer af den. Hvis det var op til Merle selv, ville hun sidde med snotten nede i sin iPad dagen lang, men når hun først er herude og fanger fisk eller kigger på sommerfugle, så elsker hun det. IPaden skal skiftes ud med en fiskestang, og det er forældrenes ansvar.« Ifølge Peter Qvortrup Geisling handler det om, at de voksne finder naturdrømmene frem, for så kommer børnene løbende efter.»Når Merle og jeg sidder her og fisker, så kommer vi jo til at tale om alle mulige ting. Hvad der sker i skolen, men også ting, hun frygter, er ked af eller glad for. Det skaber en ro, til at åbne op,« siger han og uddyber: »Da jeg begyndte på bogen, var det mit ønske at få bedre balance i mit eget liv og samtidig minde forældre og bedsteforældre om at få børn med ud i naturen, uden en plan - de skal blot gå tilbage til der, hvor det hele begyndte.« Det er ikke med et ønske om at være belærende, at han har skrevet bogen, og han vil ikke missionere om natur, men blot huske folk på, at vi har en kæmpe ressource, som vi bør bruge.»Danmarks Naturfredningsforening sagde på et tidspunkt; Vi lufter hunde, men ikke børn, og det er jo præcis det, der er problemet.« Peter Qvortrup Geisling er som et leksikon, når han taler. Uden at være bedrevidende sniger han informationer, fakta og tal ind i sine sætninger.»2000 danskere dør om året af stress ifølge Statens Institut for Folkesundhed,« fortæller han og fortsætter med at tale om livskvaliteten, som stress også dræber.Imens åbner han bagagerummet på sin bil. Der gemmer sig et hav af fiskegrej. Store stænger som er hans egne, og to små lyserøde, der er Merles.Blink og kroge og propper. Han hiver en lille prop frem. Den er formet som en figur fra spillet Angry Birds. Det er Merles prop.Han pakker sin fiskestang og en dåse med majs og går ned mod vandet. Imens taler han om sommerfuglearter og fugle, fisk og sundhed. Og om den første gang han selv mærkede naturen.Peter Qvortrup Geislings første minde i naturen er en gul fiskestang, en betonmole og at fange sin første fisk som femårig. Følelsen af at noget trak i den anden ende af fiskestangen. Det var stort. Det skal man mærke, før man forstår det, siger han.Det er derfor, det er såvigtig for ham med E denne bog -fordi han selv fik lov til at smage på naturen som barn.»Der er én speciel saftevand, som min farmor lavede, da jeg var barn, og når jeg smager noget, der minder om i dag, så er jeg direkte tilbage i hendes baghave, jeg kan ligefrem se lavendelbuskene.Det er fordi, jeg har smagt på naturen, da jeg var barn. Det skal min datter have. Det skal alle børn have -masser af Vitamin N.« Vitamin N er hans eget udtryk for at få masser af natur, og ifølge ham er det svaret på, hvordan vi får bugt med stress og mental usundhed.»Mange bruger kunst og musik til at lindre stress, men det er jo menneskeskabt. Det kan sagtens virke, men naturen er altså det bedste. Naturen kræver ingenting. Der er højt til loftet, og man skal ikke være på. På en dag hvor der er ballade med Trump og atomvåben i Nordkorea, så kan man lige tage herud og ånde.«.Journalist i maven og læge i hjertetVi er fremme ved bådebroen. Den er smal og virker lidt usikker, men Peter Qvortrup Geisling traver ud på den med de store gummistøvler og sætter sig for enden. Ved siden af får jeg plads.Dåsen med majs åbnes, og han sætter den gule madding på krogen og kaster den ud i det sorte stille vand. Solen skinner og vandet skvulper stille.Han beholder aldrig det, han fanger, men sætter det ud igen.»Forleden dag fangede jeg en stor laks. Jeg brugte en halv time på at hive den ind og så en halv time på at få luft i gællerne, og så smed jeg den ud, for der synes jeg simpelthen, at den havde leveret varen.« Jagttegn har han også, men som han selv forklarer, nænner han ikke at bruge det. Der er fiskning langt mindre blodigt.For det handler ikke om at beholde det, man fanger, men om at mærke naturen.Da Merle havde fødselsdag inviterede de hendes klasse ud til søen. Dagen inden havde Peter Qvortrup Geisling "forfodret" i søen -en burgerbar for fiskene kalder han det, og det fik fiskene til at komme igen dagen efter. Det gjorde, at alle børnene fangede deres første fisk i løbet af dagen, og at se dem gøre det, var fantastisk.»Det er at smage på naturen. Det er Vitamin N,« forklarer han.»Vitamin N er lidt en provokation til de forældre, der vil give børn vitaminer, men glemmer at give dem selvværd. Det er da langt vigtigere med følelsen af indre tryghed ved sig selv, at være ok, elsket og ønsket. Børn skal have natur. Det er det vigtigste vitamin, man kan give dem.« Der er næsten helt stille ved søen, bortset fra en græsslåmaskine i det fjerne og et par familier, der passerer.»Hvad tror du, der sker, når vi fanger en fisk, og de andre ser deres onkel blive revet op af havet?..ikke en skid,« siger han og griner. »Der sker ikke en skid. De spiser videre, som om intet er hændt, og det gør vi også. Når nogen bliver fyret fra jobbet, arbejder du videre. Det er sådan alt fungerer, også os. Vi bilder os ind, at vi er noget særligt -det skal vi ikke. Vi er en del af naturen, hverken mindre eller mere.« Peter Qvortrup Geisling fortæller selv, at hvis hans liv var en maggiterning, så var det en maggiterning af natur, og da han valgte at læse til læge, var det med tanken om, at han kunne komme til at forstå kroppen helt igennem. Som den er skabt fra naturens side.Men der manglede noget; muligheden for at formidle de ting, han lærte.»I 80' erne, mens jeg læste til læge, skrev jeg til journalist Ole Sippel på DR. Han sagde, at jeg skulle være journalist, hvis jeg skulle formidle medicin på den måde, jeg ønskede. Og så begyndte jeg at læse journalistik, samtidig med at jeg færdiggjorde lægestudiet.« På lægestudiet specialiserede han sig som praktiserende læge - for det var bedre at vide lidt om det hele end meget om én ting, når nu han havde denne plan. I 1990 blev han færdiguddannet journalist, to år efter læge og i 1996 blev han ansat på Lægens Bord på DR. Siden har han ikke forladt DR, hvor han har brugt begge sine fag.»Hvis du obducerede mig, ville du se, at jeg er journalist i maven og læge i hjertet,« fortæller han. Han skabte selv den kobling, som han mente manglede.»Jeg forsøger at banke lidt fornuft ind i folk for licenskronerne. Også når jeg taler imod alt det spelt og for flere grøntsager og får alle Østerbros kvinder på nakken,« forklarer han grinende.E.En musvågefjer på VesterbroHan har skrevet bogen med et håb om at banke lidt fornuft ind i vores mere og mere stressede liv. Ifølge WHO vil stress i 2020 nemlig være det, samfundet bruger flest penge på, og det er præcis derfor, vi skal ud i naturen, sidde på en bådebro, fiske og kigge på det blanke vand, forklarer han.»Merle og jeg stod på et loppemarked og kiggede på én af de der gamle røde drejetelefoner.Er du klar over, hvor lang tid det tog at dreje tilbage til 0? Det gjorde jo ikke noget dengang, men i dag ville det være en katastrofe. Hvis du synes, du har haft en travl dag, er det sikkert den langsomste i dit liv -det går kun stærkere og stærkere fra nu af. Vi skal finde et sundt tempo - det er det, naturen kan.« Men hvordan er en mand med så meget natur på hjernen endt med at bo midt i København? »Det vil Christina. Hendes største frygt er at have en mark i baghaven,« fortæller han og griner.Christina er den kvinde, som Peter Qvortrup Geisling har sin datter Merle med. Det er ikke hans kæreste eller kone, det er hans veninde.»90 pct. af vores liv går, som vi regner med. 5 pct. går rigtig godt, og 5 pct. går rigtig dårligt.Når det kom til børn, kunne jeg mærke, at det var ved at gå rigtig dårligt. Jeg havde altid tænkt, at jeg ville møde en kvinde med børn, hvis jeg ikke selv fik dem. Eller én med børnebørn, da jeg blev ældre. Så kunne jeg tage dem med på fisketur, men det lykkedes aldrig. Pludselig kunne jeg mærke, at tiden løb fra mig. Min gamle kæreste Christina, som var blevet min gode ven, havde nævnt, at hvis vi ikke fandt den rette, så kunne vi få et barn sammen. Det gjorde vi så -og nu har vi Merle.« I dag bor de i samme opgang, og så må man jo bo på Vesterbro. »Jeg fandt en musvågefjer foran et pizzeria på Vesterbro, det er jo helt vildt. Det er træls, at det er mærkeligt at finde en musvågefjer, og at naturen bliver et projekt, men man kan ikke få det hele, og det er derfor, det er så godt med lufthuller som disse så tæt på byen.« Midt i sin talestrøm stopper han op; »Kan du ikke lige holde den her,« siger han og rækker mig fiskestangen. Der bliver trukket i den anden ende nede i dybet.»Se, det er det, der sker. Det var det, der skete for mig, da jeg var fem år og fik bid. Du kan ikke lade være med at smile, mens du hiver fisken ind.« Det er rigtigt, mit ansigt er et stort smil, mens jeg kigger på den lille fisk i hans hænder.En skalle hedder den.I hans fiskevest sidder der en såkaldt pean - det er en lille operationssaks, og med den fjerner han krogen fra fiskens kind, og så smider han den tilbage i den stille sø.»Jeg fik den (operationssaksen, red.) af en kollega på Grenaa hospital,« fortæller han, mens han kaster linen ud igen.Tid til at sidde helt stilleTre små skaller får jeg lov til at hive i land, mens vi sidder på bådebroen og snakker, inden vi skal tilbage til byen.Og byen, den kan jo også noget. For inde midt i København er der én fra kommunen, der har plantet en grøftekant og den ukendte kommunearbejder får en tak i slutningen af "Naturen på recept".»Midt i biler og stress findes der et bed, hvor der er plantet en masse smukke blomster. Det bed får mig til at køre langsomt og standse og dufte og se på de blomster. Jeg elsker det, og jeg skylder den kommunearbejder, der har sået det, en stor tak.« For Peter Qvortrup Geisling er der stadig et par timer tilbage i naturen. Han kommer direkte fra optagelser til Sundhedsmagasinet, men nu har han tid, inden Merle skal hentes fra dans. Tid til at sidde med en fiskestang og hive fisk ind og smide dem ud igen. Tid til at sidde helt stille og bare kigge på vandet. N.temasektion@jp.dk Mange bruger kunst og musik til at lindre stress, men det er jo menneskeskabt.Det kan sagtens virke, men naturen er altså det bedste.Peter Qvortrup Geisling Vitamin N er lidt en provokation til de forældre, der vil give børn vitaminer, men glemmer at give dem selvværd.Peter Qvortrup Geisling.Fakta: BLÅ BOGPeter Q. Geisling Født i 1962 Aktuel med bogen Naturen på recept Uddannet læge og journalist Ansat på Danmarks Radio på tv-avisen og Sundhedsmagasinet.
Vi lufter hunde, men ikke børn, og det bør der laves om på, mener Peter Qvortrup Geisling, som Jyllands-Posten har mødt til en snak om hans nye bog "Naturen på recept". Bogen har hans datter Merle givet ham inspiration til - for børn skal bytte iPaden ud med en fiskestang.
RENOVERING Flere ældre københavnerejendomme kræver en kærlig hånd. Det gælder også andelsboligforeningen Boyesgade 3-11 på Vesterbro, hvor rådgivervirksomheden Gaihede i mange år været husrådgiver og stået for den overordnede styring af vedligeholdelsen af bygning samt stået i spidsen for en gennemgribende renovering.- Det kan være et godt match for en andelsboligforening at have en rådgiver med på sidelinjen og med til møder med andelsejerne. Her kan vi planlægge vedligehold og gode renoveringer. I det lange løb er det det mest fornuftige for bygningen og bevarelsen af værdien af ejendommen, mener bygherrerådgiver i Gaihede, John Larsen, der har kontakten til foreningen.Risiko for videnstabDe 86 andelshavere har nu oplevet en gennemgribende renovering af den klassiske røde murstenbygning, der blev opført af Typografernes Stiftelse i 1903.- Vi har været husingeniører i 10 år på ejendommen, og jeg ser den tætte kontakt og sparringen med bestyrelsen som meget givende. Min pointe er, at der jo kan gå meget viden tabt, i takt med at der sker til-og fraflytninger og bestyrelserne skiftes ud. Jeg har arbejdet sammen med fem-seks bestyrelser i Boyesgade, og vi er på den måde også blevet en slags vidensbank, siger John Larsen til Licitationen -Byggeriets Dagblad.Han understreger, at den allerede opbyggede relation - og at bestyrelsen i forvejen vidste, hvad rådgiverne stod for - gav arkitekterne og ingeniørerne et forspring.- Selvfølgelig skulle vi ud i konkurrence, men via kendskabet til os tror jeg, at andelsboligforeningen følte, de til en vis grad købte sig til en garanti for et vellykket projekt. De følte sig trygge.Andre rådgivere kan jo komme med en lav pris, men det betyder ikke, at man så ved, hvad man får, siger John Larsen til Licitationen -Byggeriets Dagblad.Han påpeger også kendskabet til mange af beboerne som et stort succeskriterium.- Jeg kender mange af beboerne, og når jeg får en henvendelse, ved jeg hvordan jeg skal tackle hver enkelt henvendelse, så de føler sig både informerede og måske også beroliget, siger han.- Da vi fik opgaven, nedsatte vi et team bestående af i begyndelsen mig som overordnet projektleder, en arkitekt og en bygningskonstruktør. Det gælder om at have de rigtige rådgivere til de rigtige fag. Jeg styrer derefter slaget overordnet og trækker på spidskompetencer.På den måde fik vi delt opgaverne og fandt ud af, hvem der har ansvar for de enkelte bygningsdele.Herefter flettede vi det sammen før det blev sendt i udbud, fortæller John Larsen.Aktiv bestyrelseHan glæder sig over, at bestyrelsen var meget aktiv hele vejen, også på byggemøderne.- Det er vigtigt at opnå konsensus.Bygherrerådgivning er ikke kun kunsten at formidle det faglige, også den menneskelige forståelse skal være der.Bølgerne kan gå højt af og til, nogle bekymrer sig, nogle ser spøgelser og andre er bare overpositive. Og jeg må også sige nu og da, at vi lige nu har andre fokusområder, for nogle gang kan man godt forudse problemer, men så forsøger jeg at sige: ' ro på, jeg noterer det til senere, ellers opstår for meget støj'.Høj bygningskvalitetI dag skiller bygningen sig ikke ud fra nogle af de nyere ejendomme på Boyesgade og Kingosgade på grund af centralvarme og toiletter, men ved at have en høj bygningskvalitet og fin arkitektur - blandt andet har midterfacaden en stor jugendfrise, der kaldes kundskabens træ.Den er et tilløbsstykke for arkitektstuderende.- Det er her, byggeteknikken kommer ind. Før vi gik i gang, studerede vi billeder af, hvordan de har gjort tidligere, siger John Larsen, der kalder den store brugerinddragelse " en sund proces", især fordi andelsboligforeningen tidligere har brugt en rådgiver, som ikke havde valgt de rigtige løsninger.- Der er det vigtigt at de kan bruge os som en ventil, siger han.Luksus for sin tidEjendommens lejligheder var oprindeligt opført til pensionerede typografer eller deres enker, som ikke havde meget at gøre godt med.Da den blev bygget, var den lidt af en luksusejendom med ornamenter på facaden, centralvarme og wc'er på bagtrappen.- Derfor er der også tre interessenter i sådan en sag: der er foreningen, vores egne arkitekter og Byfornyelsen under Københavns Kommune. Og løsningen findes også i de mindre detaljer i forhold til at hæve arkitekturen: gården blev asfalteret, der blev sørget for regnvandsafledning, at skraldespandene ikke larmer for meget og at cykelstativerne er funktionelle, siger John Larsen.At gøre huset smukkere Et medlem af bestyrelsen har sagt til John Larsen, at de nu har fået Københavns flotteste ejendom, og det betyder meget for bygherrerådgiveren.- Det er fantastisk, at man kan tage en eksisterende ejendom og gøre den smukkere inden for samme budget, ved hjælp af blandt andet forventningsafstemning.For én ting er at opfylde hvad kunden vil have, men vi skal som råd- Fortsættes næste side givere også fortælle, hvad bygning har behov for. De skal vide, hvad de fravælger. Nogle renoverer til det samme niveau, men de har så ikke løftet ejendommen. Derfor er det vigtigt fra starten at fremlægge en vedligeholdelsesplan. Det skaber tryghed at vide, at når vi laver noget nu, så kommer der ikke nye overraskelser de næste fem år, siger han.Alle typer menneskerDer bor i dag mange typer mennesker i andelsforeningen, på forskellige stadier i deres liv - unge børnefamilier, enlige og pensionister, som har boet der i over 50 år. En ting har de alle til fælles - de varme følelser over for deres ejendom.Der kan gå meget viden tabt, i takt med at der sker til-og fraflytninger og bestyrelserne skiftes ud. Jeg har arbejdet sammen med fem-seks bestyrelser og vi er på den måde også blevet en slags vidensbank Bygherrerådgiver John Larsen, Gaihede .Indstillet til RenoverprisenRådgivervirksomheden Gaihede indstillede sidste år renoveringen af ejendommen på Boyesgade på Vesterbro til Renoverprisen 2016.Prisen uddeles til de mest markante renoveringer - æstetisk eller teknisk eller begge dele.Ejendommen ejes af andelsboligforeningen AB Boyesgade 3-11.Foreningen med de 86 andelshavere er nu på den anden side af en gennemgribende renovering af den klassiske røde murstenbygning, der blev opført af Typografernes Stiftelse i 1903.Gennemgribende renoveringBygningen er oprindeligt tegnet af arkitekt Christen Larsen i nybarok stil med jugendelementer og pudset ornamentik.Hele facaden er blevet renset, og alle mørtelfuger er blevet skiftet mod gaden og de tre baggårde.I forhold til nutidens energikrav er ejendommen optimeret. Nogle af vinduerne er udskiftet, og resten er renoveret. Varmecentralen blevet optimeret.Der er lagt chaussésten i påfuglemønster i gården omkring den istandsatte fontæne.Projektet er blevet støttet af byfornyelsesmidler gennem Københavns Kommune.(Kilde: Gaihede) .
Rådgivervirksomheden Gaihede har stået for styringen af en gennemgribende ansigtsløftning af Vesterbro ejendom. Projektlederen understreger vigtigheden af god kommunikation og kontinuitet i arbejdet, så man undgår videnstab.
Ejendomskoncernen M. 
M. Goldschmidt holding sælger bl.a. dele af 8tallet i Ørestad og ejendommen, der huser spillestedet Vega på Vesterbro i København. 
Min bedste investering 
Medstifter af Bomea, en rådgivningsvirksomhed til boligkøbere, Tomas Petersen, kunne være multimillionær, hvis han havde beholdt de bitcoin, han minede sammen med sin far i 2011. 
Regeringen vil skærpe straffen for grov vold og afsætter 65 mio.kr. på sit forslag til finanslov, der fremlægges på tirsdag.»Vi skærper straffen for grov vold med en tredjedel. Hvis man i dag får ni måneders fængsel, vil man fremover få 12 måneder,« siger justitsminister Søren Pape Poulsen (K) til BT.De 65 mio. kr. er, hvaddet koster, når dømte skal afsone i længere tid.Allerede for et år siden foreslog daværende justitsminister Søren Pind (V) at skærpe straffen for vold, men planerne blev sat på hold, da der få måneder senere blev dannet en ny trekløverregering med Venstre, Konservativt Folkeparti og Liberal Alliance.Præcis som Søren Pind henviser Søren Pape Poulsen i sin begrundelse for strafskærpelsen til den tre år gamle Nanna-sag.Overfaldet julenatSammen med sin kæreste blev Nanna Skovmand overfaldet julenat 2014 af en gruppe unge mænd på Vesterbro i København. De slog og sparkede kæresten i hovedet. Da hun forsøget at stoppe dem, slog de hende i ansigtet med en wirelås.Overfaldet var så voldsomt, at hun på et tidspunkt troede, at hun skulle dø, har hun siden forklaret.Tre unge mænd på 16, 17 og 19 år blev siden i Københavns Byret idømt fængsel for det grove overfald.To fik 10 måneders fængsel, den tredje et års fængsel. Dommeren gjorde dommene betinget, på nær to måneder, og da de tre havde siddet varetægtsfængslet, kunne de forlade retten som frie mænd.Nanna Skovmand var dybt skuffet over dommene, som hun sammenlignede med at få et kædeslag i hovedet. »Kan det virkelig være sandt? Er det det, man får, når man i en fuldstændig bevidst handling slår uskyldige mennesker ned med våben,« skrev hun på Facebook.Søren Pape er enig.»Det er for lidt, når man skader folk på den måde. Nu skærper vi straffen for grov vold med en tredjedel.Det er et signal til dommerne om, at grov vold skal straffes hårdt og hårdere. Når der er en straframme på seks år, er det uden for min fatteevne, at man straffede så mildt i den sag. Sket er sket, og vi kan ikke lave om på det nu. Det bliver ingen lykkeligere af. Men når man tænker på, at grov vold kan sætte sig i folk og give mén og ar på sjælen, skal straffes hårdere,« siger justitsministeren.Hvad havde været en rimelig straf i den sag? »Havde de fået 10 og 12 måneder rent og ubetinget, ville jeg nok have sagt, at det var til den lave side, men dog i orden. Det er trods alt hårdt at sidde et år i fængsel. Men fordi man er ung, må det ikke blive en undskyldning for, at man kan slå folk med kæder. Man er også ansvarlig for sine handlinger, når man er 17 år.Man siger i USA: »If you can do the crime, you can do the time,« og det er jeg langt hen ad vejen enig i,« siger han.Kan du nævne et eksempel på, at hårdere straffe virker? »Det er ikke sikkert, det virker over for forhærdede kriminelle.Det ved vi ikke. Jeg tænker mere på de mennesker det går ud over. Det handler om ofrenes retsfølelse. I Nanna-sagen måtte hun jo tænke, at hendes liv ikke var mere værd, når domstolene er så bløde,« siger han.Samfundets hævnEr det ikke bare samfundets hævn? »Det er ret og rimelighed. Vi skal have et samfund, der er ordentligt.For mig handler det om ofrenes retsfølelse.Vi skal passe på, at vi ikke får et samfund, hvor folk griber til selvtægt.Er der noget, jeg vil undgå, er det, at folk tager loven i egen hånd.Jeg siger bare, at når man kan sparke folk i hovedet og slå dem med cykelkæder så groft, som vi så i Nanna-sagen, og ender med to måneders ubetinget fængsel, skal vi passe på, at befolkningen ikke taber tilliden til systemet,« siger Søren Pape Poulsen.De skærpede straffe vil enten blive skrevet ind i bemærkningerne til loven eller fremgå af en bekendtgørelse.»Dette skal ikke forstås sådan, at jeg ikke respekterer domstolenes ret. Men jeg må også have lov til som politiker at mene, hvad der er rigtigt og forkert. Da vi hævede minimumsstraffen for ulovlig besiddelse af skydevåben fra ét til to år i forbindelse med bandepakken, sagde dommerne at det var betænkeligt.Men de har forstået budskabet.Vi forventer, at de også forstår dette signal,« siger han.smo@berlingskemedia.dk '' Nu skærper vi straffen for grov vold med en tredjedel. Det er et signal til dommerne om, at grov vold skal straffes hårdt og hårdere Søren Pape '' Da vi hævede minimumsstraffen for ulovlig besiddelse af skydevåben fra ét til to år i forbindelse med bandepakken, sagde dommerne, at det var betænkeligt.Men de har forstået budskabet. Vi forventer, at de også forstår dette signal Søren Pape (K).
PLUS EN TREDJEDEL Justitsminister Søren Pape Poulsen (K) vil have længere straffe i sager som overfaldet på Nanna Skovmand julenat 2014.
Intro Vi møder Vahid ved registreringen i lejren på Lesbos; på dele af den usikre og kaotiske rejse via Balkanruten mod Danmark - og ved registreringen på Station City i København, inden Vahid bliver sendt videre ind i det danske asylsystem. Undervejs skifter synsvinklen frem og tilbage mellem danskeren Chris, bogens fortæller, og iraneren Vahid, som er én og samme person, og så alligevel ikke.Fredag 16. oktober Morialejren, Lesbos, GrækenlandD et er efterhånden flere timer siden, nogen er blevet lukket ind.Mange hundrede mennesker har klumpet sig sammen foran indgangen, hvilket har sat en stopper for al trafik ind i lejren. En græsk politimand står inde bag porten og råber ud til dem, at de skal trække væk fra porten og stille sig i kø.»Go back!«, råber han. »Get in line! This is Europe! We are civilized here!«. Han bliver ikke hørt. Stemmen drukner i larmen fra alle dem, der står oppe ved porten og råber til venner eller familie inde bag hegnet eller taler deres sag over for politimandens kollega, som er i gang med at reparere et hul i hegnet med et stykke ståltråd, imens han holder dem tilbage, som forsøger at kravle igennem hullet udefra.»You find a solution now!«, råber han til en håndfuld hjælpere foran porten.De ser ud til at være flygtninge og migranter, der har fået til opgave at kontrollere de andre flygtninge og migranter.En mand oversætter grækernes ordrer for dem, der ikke forstår engelsk; en anden beder folk om at trække tilbage, væk fra hegnet; en tredje råber ordrerne videre ud. En fjerde uddeler papirlapper med et nummer til de forreste eller skriver et nummer på deres arm, så man kan holde styr på, hvem der skal lukkes ind næste gang.»Mas surie«, siger hjælperen til en mand, som ser syrisk ud, men han er måske iraker. »Kun for syrere«, forstår jeg.En midaldrende mand i gummistøvler og korte bukser er konstant ved at komme op at toppes med de urolige, svedige, trætte mænd i køen til højre, som er mandekøen, imens en galant ældre herre med rygsæk og paraply gelejder børnefamilier videre op mod starten af familiekøen i retning af hovedlejren med UNHCR-telte og madboder og lægetelte.Morialejren ligger på en tør skråning mellem olivenmarkerne på den sydøstlige side af Lesbos, ikke langt fra kysten ved Det Ægæiske Hav, hvor man kan se over til Tyrkiet. Cirka fem kilometer nord for Mitilini, øens største by, drejer man væk fra kysten og fortsætter et par kilometer ad en snoet vej, indtil en høj, skrå fæstningsmur dukker frem mellem oliventræerne. Muren har et rustent pigtrådshegn på toppen, og der står et gammelt vagthus ved indgangen for enden af muren, hvor nogen har skrevet ' No Borders No Nations' med rød graffiti.Det har engang været en militærlejr; i dag er det en transitlejr.Alle de flygtninge og migranter, som ankommer til Lesbos fra Tyrkiet og vil videre op i Europa, skal igennem Morialejren.Inde bag fæstningsmuren bliver man registreret og får udstedt et papir af det græske politi, som gør det muligt at købe en færgebillet væk fra øen, til Athen eller Kavala, hvorfra man kan rejse videre ad den såkaldte Balkanrute.Nogle ankommer til fods direkte fra strandene, andre tager en taxa eller den særlige bus, som det lokale bystyre på grund af det høje antal daglige ankomster har sat ind mellem lejren og havnen i Mitilini og den midlertidige flygtningelejr Kara Tepe, hvor mange bor i et af UNHCR's nødtelte, imens de venter på papirerne.Jeg falder i snak med Alaa fra Damaskus, som er med til at holde styr på menneskemængden foran indgangen.Han fortæller mig, at der er to veje ind i lejren eller faktisk to lejre i lejren: en for syrere, yemenitter, eritreere, sudanesere, somaliere og palæstinensere, som kaldes syrerlejren, fordi flertallet der er syrere, og en for alle andre - den øvre lejr - som kaldes afghanerlejren, fordi afghanerne er i overtal der.Vi står foran indgangen til syrerlejren, også kaldet den nedre lejr. Alaas bror sidder ved et bord inde bag porten i et afmærket område under et solsejl. Når en gruppe lukkes ind, fortæller en græsk politimand de to-tre hjælpere med ansvaret for at styre køerne, hvad der skal ske: hvor mange der skal lukkes ind og fra hvilken kø. Så åbner politimanden porten og fører gruppen hen til området under solsejlet, hvor han beder dem om at vente. De, der har pas, får lov at gå direkte videre ind til selve registreringen i barakområdet. De, der ikke har pas, føres hen til et plastikbord under solsejlet, hvor to syrere - den ene er Alaas bror - forhører dem om deres navn og hjemby.På den måde kan man høre, om de faktisk er syrere eller i virkeligheden afghanere eller sågar irakere, som giver sig ud for at være syrere, hvad mange åbenbart gør. Alaa siger, at han og broren får lynbehandling af deres papirer som tak for at hjælpe. De vil gå ind og få dem lavet om en time eller to, så de kan nå en færge til Athen i dag.Jeg taler også kort med to iranere, som kommer ned fra den øvre lejr med deres papirer: et A4-ark med foto, navn, stempel og en masse tekst på græsk. Jeg spørger dem om proceduren deroppe. Hvor lang tid tog det? Skulle de sige noget undervejs? De to iranere taler kun lidt engelsk, men jeg forstår, at man ikke skulle sige noget, kun skrive sit navn på et stykke papir, og så tog grækerne et fotografi, og det var dét. En ung kvinde, der siger, hun er syrer, kommer til. »I speak English«, siger hun og forklarer, at det ikke tager ret lang tid deroppe, måske tre-fire timer, og man skal ikke sige noget. Hun tog selv afghanerlejren, hvor hun gav sig ud for at være iraker, fordi det tager alt for lang tid i syrerlejren.Jeg går om på den anden side af lejren.En betonvej skråner op langs ydersiden af fæstningsmuren, hvor mange mænd står og venter. Jeg fortsætter op langs køen af afghanere, irakere, pakistanere, bangladeshere, iranere osv., et par vestafrikanere, men vejen er spærret efter hundrede meter af et lavt gitter, som bevogtes af en håndfuld hjælpere. De styrer al trafik videre op; forbi dem kommer man kun via sin plads i køen. Det er ligesom kapoerne i nazisternes kz-lejre, tænker jeg.Til højre for gitteret står en overfyldt skraldecontainer i metal, og bag ved den er der et hul i et gammelt rustent hegn ud til en olivenmark, hvor lokale olivenbønder har lagt sorte net ud på jorden under træerne til at opfange de nedfaldne frugter. Der sidder mennesker under træerne, på tæpper eller måtter, mellem efterladte, sammenkrøllede tæpper og tøjstykker, afrevne stykker af antichoktæpper, som er guldfarvede på den ene side og sølvfarvede på den anden, tomme vandflasker, kiksposer, chipsposer, chokoladepapir, brugte bleer, efterladte sko, menneskelort (tynd), enkelte campingtelte hist og her, udbrændte bål og længere ude, i udkanten af olivenlunden, sidder et par ensomme skikkelser og træder af på naturens vegne.Jeg stiller mig i kø. Det har været min største frygt. Deres kroppe er så fremmede, uaflæselige. Ikke kun sproget og udseendet, også holdningen og påklædningen.De er ikke europæisk klædt som syrerne, der generelt virker mere vestlige i det. Jeg vil skille mig mere ud her.Min strategi er at spille ulykkelig, som én, der netop har mistet eller har måttet efterlade sine kære. Jeg anlægger en mut, trist mine, i håb om at ingen vil føle sig indbudt til at tale til mig. Jeg fornemmer, at der pågår en livlig identifikationsproces omkring mig; at der især bliver talt om syrere. Jeg synes, jeg hører ordet »saraf« meget, og skyder på, at det er farsi for syrer.Der kommer hele tiden nye mænd til, som står og kigger lidt og forsøger at få et overblik. De bliver straks forhørt af dem, der allerede er i køen. Nogle af dem bliver afvist og sendt væk. Måske syrere, som vil give sig ud for at være afghanere eller irakere, tænker jeg.Jeg står i nærheden af en afghansk eller pakistansk mand; jeg kan ikke afgøre det. Indimellem lyder det, som om han taler arabisk. Han har et usympatisk ansigt.Der er noget dovent, udeltagende over ham - som hos én, der har oplevet meget forråelse i livet og selv er blevet forrået af det. Jeg står også bag ved en teenager, som straks vækker mere sympati.Han virker mild og åben uden at være skræmt. Mørkt hår over bleg hud.Blå øjne? Den usympatiske kigger ofte på mig, som for at aflæse, hvor jeg er fra.Det lader til, at han og teenageren kender hinanden. De skiftes til at holde pladsen i køen, imens den anden går over og sætter sig på en lav jordvold, der løber langs hegnet ind til lejren, eller går et ærinde ovre i olivenlunden eller nede i syrerlejren.Søndag 18. oktober Morialejren, Lesbos, GrækenlandSå kommer jeg ind. Efter næsten to døgn i køen. Lejrkommandanten kommer selv ud og tæller, ti styk. »Please, don't push!«, råber en kapo, da jeg går ud under rebet og ind gennem porten. »Go, go, go!«, skynder kapoen og giver mig et skub i ryggen. Først i kø over pladsen, dernæst om bag de to barakker. »Sit down«, siger en af officererne, »keep in line!«. Vi kommer ned at sidde i gruset i tre rækker.En ung græker med gyldent hår, en led satan i sort, som tidligere på dagen sparkede en mand i skridtet, tilbyder os at låne en kuglepen til at udfylde identitetspapiret.En anden uddeler papirlapper til dem, der ikke har udfyldt et endnu.To tolke med TRANSLATOR-veste går rundt og hjælper folk, som ikke kan engelsk.Jeg får en ny papirlap og udfylder igen, denne gang med blokbogstaver.Jeg har bemærket, at de andre skriver det latinske alfabet med blokbogstaver, og er blevet bange for, at grækerne vil afsløre mig på min formskrift.Pludselig lyder der slag inde mellem de to barakker, lussinger og dybere slag, måske i mave eller mod ryg, og kommandantens stemme: »Why did you skip the line?«. Flere slag, en stemme gisper.»Why did you skip the line?«. Flere slag og gisp. Så kommer kommandanten ud og henvender sig til os i gruset.»You see«, siger han med sin cigaretstemme, »this is what happens, when you skip the line«. Jeg hører et par slag mere, og så kommer en ung teenager ud mellem barakkerne og skynder sig væk som et stykke undsluppet vildt, efterfulgt af to politimænd.Kommandanten afskridter geledderne og ser, at en, der sidder med ryggen mod barakken, ikke har udfyldt sit papir.»Why haven't you filled out the paper?«, råber han. »If you don't fill out the paper, you don't get in. No fill out, no in!«. Så går han videre, men standser igen, vender sig om og råber ud over os alle sammen: »Animals!«. Politimanden kommer med vores papirer og siger vores navne, ét efter ét. Da han kommer til Vahid, holder han papiret frem, men siger ikke noget. Ser bare på mig med et spørgende blik. Jeg ser på papiret og nikker. Jeg tager papiret ud af hånden på ham og går. Hen ad korridoren, hvor jeg vises til højre af en politimand, ned ad nogle trapper. Jeg venter et øjeblik sammen med nogle piger, som står der. »Go, go«, siger politimanden og peger på en port. Jeg skubber til porten og går ud.Det tager mindre end en time, så er jeg ude igen. Som Vahid Evazi, iraner. Hvad ville Vahid gøre nu? Sove endnu en nat i olivenlunden eller i et af UNHCR's telte i Kara Tepe? Forsøge at finde et hotel inde i byen? Købe en færgebillet i de nye salgsboder ved indgangen til syrerlejren? Nej, han har ikke tiltro til dem, så han skynder sig ind til byen.Fredag 23. oktoberAthen, Grækenland - Gevgelija, Makedonien (På grænsen mellem Grækenland og Makedonien møder Vahid en gruppe unge kurdere, bl. a.Zak og Rawaz, som han rejser videre sammen med) Klokken elleve er bussen fyldt og kører væk fra floden, hvor små grupper stadig passerer broen i mørket. Vahid læner sig tilbage og lukker øjnene. Nu kan han slappe af, i det mindste indtil den serbiske grænse. Men da bussen allerede efter et par kilometer kører ind på en tankstation, bliver han mistænksom. Ville enhver buschauffør med respekt for sig selv ikke sørge for at tanke op, inden han fyldte bussen med passagerer? Medmindre selvfølgelig han ikke regnede passagerernes tid for noget? Eller medmindre han havde slette hensigter? Hvilke amatører er her tale om? Et privat busselskab, der har slået sig op på at transportere flygtninge igennem Makedonien? Vahid har ikke set nogen officielle logoer nogen steder, hverken på bussen eller mændene. Hvem er de her mennesker? Hververen, som nu er rejsefører, må have fornemmet hans uro. Han henvender sig til Vahid. »We stop here just one minute, okay?«. Makedonerens blik er flakkende. Nervøst, synes Vahid. »To buy food, drink, snack, okay?«. »Allright«, siger Vahid og forsøger at afkode noget af mandens tøj: jeans, en sweater og en grøn åbentstående vindjakke.Upåfaldende, almindeligt, ligesom manden selv.»But only one minute!«, siger han.Vahid overvejer, om han skal indvie Zak i sine bekymringer, da en lettere brugt Mercedes stationcar kører ind på tanken og parkerer foran bussen, snude mod snude. Okay, nu er vi fucked, tænker Vahid. Nu er han sikker. Det er virkelig ikke godt det her. To mænd stiger ud. En adræt, mørkhåret fyr i cowboybukser, tennissko, T-shirt og cowboyjakke.Og en stor, tyk mafiosotype i et grønt træningssæt, måske fra Adidas, med en tyk guldkæde om halsen. De kommer ind i bussen og hilser på chaufføren.Hvad vil de gøre - kapre bussen, overtage styringen og køre dem til et hemmeligt sted, hvor de vil holde passagererne fanget, imens de afpresser dem? Fyren i cowboyjakken bliver stående oppe foran med ryggen mod ruden, lænet op ad frontpanelet med korslagte arme og ansigtet vendt imod passagererne, imens den anden, mafiosotypen, vralter ned igennem bussen og begynder at indkræve billetpenge. Femogtyve euro per næse. Han ser veltrænet ud, selv om han er tyk, et veltrænet brød, og lugter - i modsætning til Vahids forventninger - ikke grimt. Tværtimod: en liflig duft af eau de cologne, ikke for skarp, ikke for blød, ikke for kvalm. Vahid hører folk sige antal, nogle betaler for en hel gruppe; små børn er halv pris, babyer gratis.Lørdag 24. oktober Tabanovce, Makedonien - Berkasovo, SerbienDet er mørkt og smattet på marken. De går igennem mudder. Togsporet ligger nede til højre, oplyst af projektører. Rawaz og de andre er i en af grupperne foran.Vahid kan se dem et par hundrede meter ude i mørket med en lommelygte.Længere ude mod horisonten kan han se lysene fra en by. Lommelygten foran dem drejer og går opad. Vahid og de andre sætter farten op og følger efter. En kvinde hiver efter vejret, hun er overvægtig.De kommer til en markvej, som fører dem ind på en gårdsplads. Der er mørkt i huset. Ingen kommer ud, ingen hund gør, og så er de ude på marken igen. Lidt efter kommer en lommelygte imod dem.To unge mænd træder ud af mørket og lyser på dem. »Salam«, siger de. »Salam«, siger Zak. »Jeg tror, de er smuglere«, hvisker Vahid. »Jeg tror, de er afghanere«, hvisker Zak. »Don't worry, we are Arabs«, siger mændene. »Men hvad laver de her?«, hvisker Vahid. De to mænd vender sig om og lyser for dem på en interimistisk bro over et vandløb, som han ikke havde set i mørket - to krydsfinerplader lagt hen over nogle græstuer. De går over broen. En halv kilometer senere lyser et sæt billygter på dem fra en bakke.»Smuglere«, siger Vahid. »Jeg tror, vi er på vej til en smuglerlejr«. De drejer væk fra lyset, op mod venstre, hvor de kan se lyset fra lommelygten i gruppen foran. Et par hundrede meter senere holder endnu en bil og lyser på dem fra en grusvej ved indgangen til en slags lejr.Søndag 25. oktober Berkasovo, Serbien -?entilj, SlovenienMørke. En nedtrampet pløjemark. »Go to camp!«. »Hvorhen?«. »That way!«. Han går. Følger strømmen. En vej. Marker. Et træ. Refleksveste. Lys. Grænselejren.High energy biscuits, banan, te. Free wi-fi. En korridor af telte. Kroppe. Latter.»ONE AT A TIME! PLEASE DON'T PUSH! YOU WILL ALL BE LET THROUGH!«. Tumult.Pres. Han sluses igennem. CROATIA.Et EU-skilt. Soldater. »Go, go, go!«. En bus. »Sit down!« Bussen kører. En landsby.Bussen standser. Soldater. En korridor af telte. Et hegn, en stenet grund, en skolegård? Soldater. Militærtelte. Lys.»Passport, no passport?«. En hånd. »Come, come«. Officerer, politifolk, tolke.»Name?«. »Vahid«. »Family name?«. »Evazi«. »Country?«. »Iran«. »What city, Medina?«. Medina? Det er ikke Iran. Trickspørgsmål.»Taharan«. »You mean Teheran?«. »Yes«. »VAHID«. Ud igen. »Go, go, go!«. Et hegn, en åbning. Køligere. Et tykt tæppe. UNHCR. »Thank you«. En sti. Et hegn. Soldater. En jordvold. En mark. Telte.En lugt af regn. Fasttrampet, fed jord.Soldater på volden. En kraftig projektør.Smat. Et telt. Mørke.Mandag 26. oktober?entilj, Slovenien - Egglfing, TysklandHen ad klokken seks om morgenen kommer der bevægelse i den modsatte ende af teltet. De mange kroppe kommer på benene som søvnige kreaturer, der hvilede lidt inden den næste bås. Teltet er hurtigt tømt - ind i endnu et telt af samme slags, viser det sig. Det næste telt står i direkte forlængelse af det første, med et lille mellemrum, som er bevogtet af soldater for at forhindre folk i at flygte. De kommer til at stå som sild i en tønde. Vahid kan se to smalle sprækker i teltdugen i den modsatte ende, som man prøver at gøre større for at få luft ind. Han forsøger at få øje på et eller andet ud igennem sprækkerne, som kan fortælle ham noget om, hvad de har i vente: en bus, en bygning, et hegn. Han ser kun kroppene foran ham og den hvide teltdug. Nogle mænd holder deres børn op i strakt arm for at vise soldaterne, at der er børn til stede. En ung mand sidder i en kørestol og sover.Solen opvarmer teltdugen. Vahid begynder at svede. Nogle kæmper sig tilbage fra teltets indre, udmattede, de kan ikke få luft. Nogle begynder at pifte; en uro, en summen, et kor af stemmer. »Let - us - out!... Let - us - out!... Let - us - out!...«. Det varer et par minutter. En håndfuld soldater kommer ind fra siderne nede bagved og lukker udgangen bag dem. Folk begynder at råbe. »LET US OUT!«. En soldat klemmer sig frem til den unge mand i kørestolen og begynder at skubbe den fremad. Menneskemængden sætter sig i bevægelse.Sprækken i teltdugen fremme til venstre udvider sig, folk presser på.Vahid skubbes frem, over mod højre, hvor nogen har åbnet sprække nummer to, modarbejdet af soldater på den anden side. »Please don't push!«, råber soldaterne. »Go to the left!«, Vahid holder fat i Zaks hånd af alle kræfter og forsøger at gå mod venstre, men de andre går mod højre, og de forreste har allerede presset sig igennem. »Go, go, go!«, råber mængden, og de strømmer ud.Tirsdag 27. oktober Radldorf, Tyskland - Berlin, TysklandJeg er faret vild. Jeg aner ikke, hvor jeg er.Eller hvem jeg er. Jeg kigger på kortet over de lokale toglinjer på perronen, som er mennesketom bortset fra mig.Ude omkring ligger Radldorf, en by på cirka ti huse, bag nedrullede gardiner, i absolut mørke. Jeg genkender kun navnet på en enkelt by på kortet: Nürnberg.I automaten køber jeg en billet til Neumarkt (20 euro), hvor der ser ud til at være togforbindelse videre til Nürnberg, hvorfra jeg måske kan fortsætte til Berlin.Bagefter stanger jeg lorten af min støvle med en gren i et buskads, hvor jeg når frem til, at jeg stadig er Vahid, og han, Vahid, har stadig en plan om at komme til Danmark. Nu overvældes han af træthed. Han har ikke sovet mere end et par timer de seneste to døgn. Nu overvejer han, om det er forsvarligt at lægge sig til at sove i det oplyste venteværelse, som er tomt og koldt. Måske kommer der nogen i løbet af natten? Nu ruller han soveposen ud på en bænk og stiller støvlerne på gulvet ved siden af. Nu indstiller han vækkeuret på telefonen til klokken fem. Nu lægger han sig ned i soveposen og lukker øjnene. Natten er fyldt med endeløse godstog, som buldrer igennem hans søvn.Onsdag 28. oktober Berlin, Tyskland - København, DanmarkVahid står op, imens det stadig er mørkt.Han tager metroen til Berlin Hauptbahnhof, hvor han køber en billet til København (99,90 euro). Klokken 08.39 stiger han på toget, som kører ud i en smuk, solrig efterårsmorgen. Han ser køer græsse i solen. Han ser enge, floder og landsbyer, et svæveplan og let dis over landskabet. I Hamburg skifter han tog. I Flensburg stiger to unge afghanere om bord og sætter sig i hans vogn. Nu er Vahid snart i Danmark.Torsdag 29. oktober København, DanmarkHjemme igen. Jeg drømmer, at jeg står i en lang kø ved grænsen, men ikke kan komme over, fordi jeg har løjet om min identitet. Køen bliver ved med at vokse, i det uendelige, og jeg bliver skubbet længere og længere bagud, væk fra grænsen.Jeg kommer aldrig over. Lisa siger, at jeg lignede et vildt dyr, da jeg ankom.»Du var helt grå og udtryksløs i ansigtet«, siger hun. »Ingen glæde, ikke noget lys. Nu er du blevet mere dig selv igen. Et menneske«. Jeg tager et varmt karbad og bliver grebet af klaustrofobi, da jeg sænker kroppen i det varme vand. Åndenød, svimmelhed, kvalme. En følelse af at blive lukket inde i et mørkt hul. Da jeg står op, er jeg ved at besvime. Kroppen tømmer sig i begge ender.Tirsdag 24. november København, DanmarkJeg ser i TV Avisen, at den første midlertidige teltlejr for asylansøgere er åbnet i Thisted. Det første hold på 30 mænd, hvoraf flere er iranere, ankom i lørdags.Udlændinge-og integrationsminister Inger Støjberg var på besøg sammen med pressen i dag. Hun siger, at den nye lejr er »rettidig omhu«, så »vi ikke sætter os i en situation, hvor det er mere attraktivt at komme til Danmark end de lande, der er omkring os«. Altså en skræmmekampagne, som skal holde asylansøgere væk fra Danmark.Mange danskere er kritiske, herunder generalsekretæren for Dansk Røde Kors, Anders Ladekarl. Han skriver på Facebook: »Sikkert fine telte, som jeg har sovet i under varme himmelstrøg. Men der er jo ikke mangel på boliger med tag og varme i Danmark. Telte til flygtninge er symbolpolitik, hvor flygtninge må yde endnu et offer«. Indslaget i TV Avisen viser billeder fra lejren i Thisted med de hvide telte dækket af et fint lag sne - årets første. En mandlig asylansøger skovler is væk fra de fælles gangarealer mellem teltene.Andre står i kulden og bapper på en vandpibe, der er pakket ind i sne, som en underlig snemand. Man interviewer en iransk asylansøger: »Jeg sover dårligt«, siger han, »for kulden rammer mit hoved.Radiatorerne slår til og fra. Teltene er kolde. Vi har intet varmt vand og ingen lægehjælp. Vi troede, Danmark var et rigt land, men vi skal vente her i den kolde luft. Vi er chokerede«. Inger Støjberg afviser kritikken: »Jeg synes, det her er ganske udmærkede forhold«, siger hun. »Det er det, vores egne udsendte bor i og lever under i katastrofeområder.Så det, synes jeg, er helt på sin plads og helt i orden. Jeg mener ikke, der er noget som helst at sætte en finger på her«. Jeg bliver nødt til at se det med mine egne øjne. Eller rettere sagt: med Vahids øjne.Torsdag 3. december København, Danmark - Sandholm, DanmarkJeg er inde på Hovedbanegården klokken 19.15 og går et par runder. En gruppe flygtninge, som ser ud til at være ankommet for ganske nylig, har indrettet sig på en af bænkene. Jeg overvejer, om jeg skal gå over og blande mig med dem.Men det virker ikke som en oplagt strategi. Jeg ville vække opsigt. Jeg har været i bad i dag - det har de ikke, ser det ud til.Skulle jeg bare tage S-toget til Allerød og derfra med bus til Sandholm, møde op ved indgangen og sige: »Hej, jeg hedder Vahid, jeg vil gerne søge asyl?«. Jeg lægger mærke til en mellemøstligt udseende mand, som står og venter foran indgangen til politistationen over trappen ned til Reventlowsgade.Jeg ser en kvindelig betjent lukke ham ind gennem den terrorsikrede skydedør og beslutter mig for at gå hen og stille mig op ligesom ham. Den kvindelige betjent kalder mig frem med hånden, skydedøren åbner, og jeg går ind. »Hej«, siger hun. »Hvad kan vi gøre for dig?«. »Hello«, siger Vahid. »Refugee camp?«. Betjenten kigger et øjeblik på Vahid. Så vender hun sig om imod en kollega, som sidder ved en skranke bag hende, og siger: »Giv mig lige et af de dér kort«. Kollegaen rækker hende et A4-ark, som hun giver til Vahid.»You must go to this place«, siger hun og peger på et rødt kryds på arket. Det er et kort over Vesterbro, printet fra Google Maps, med en rute indtegnet med rødt, som viser hen til Station City på Halmtorvet.Ved Station City på Halmtorvet er der lukket. Der er mørkt inde i receptionen. På en seddel står der, at stationen er flyttet til Hovedbanegården. Vahid får øje på en dørklokke med et samtaleanlæg.Han ringer på. »Ja?«, siger en stemme i den anden ende. »Good evening«, siger Vahid. »Good evening«, siger stemmen.»Sandholm Camp?«, siger Vahid.»Yes?«, siger stemmen. »Are you a refugee?«. »Yes«, siger Vahid, »I'm a refugee«. »Okay, where are you from?«. »I'm from Iran«. »Okay, please sit down, I'll tell them you're here, and somebody will come and get you«. Vahid ser sig omkring. Der står en bænk ved siden af samtaleanlægget, men den er regnvåd, så han bliver stående.Et kvarter senere kommer to unge mænd og en kvinde og ringer på. »Ja?«, siger stemmen. Den ene unge mand tager ordet og forklarer på gebrokkent dansk, at de leder efter en forsvundet kvinde, en rumæner. »Okay«, siger stemmen.»Er hun mindreårig?«. Den unge mand vender sig om mod kvinden, som Vahid skyder til at være omtrent midaldrende, og siger noget på rumænsk. Kvinden svarer, og manden vender sig igen om mod samtaleanlægget og siger: »Treogtyve«. Stemmen siger, at de skal gå op på kontoret på Hovedbanegården. De vil hjælpe dem.Et kvarter senere kommer to mellemøstligt udseende mænd og ringer på.Den ene siger på gebrokkent dansk, at han har en flygtning med. Han har lige mødt ham på Hovedbanegården. »Hvor er han fra?«, spørger stemmen i den anden ende. »Irak«, svarer manden. »Okay, sæt jer ned og vent, så beder jeg nogen om at komme og hente jer«. Vahid hilser på de to nyankomne med et nik. »Are you also a refugee?«, spørger ham, der taler dansk. »Yes«, siger Vahid.»From Iran. And you?«. »Iraq«, siger manden.»I'm living here in Denmark, but I'm from Iraq«. »And this is your friend?«, spørger Vahid. »No, I just met him at the station. He is also from Iraq, he just arrived.I am helping him«. Vahid hilser på flygtningen fra Irak, som taler meget lidt engelsk. Han hedder Bilal. »Have you been waiting long?«, spørger den anden.»Maybe thirty minutes«, siger Vahid.»Did they say when they would come?«. »No«. Irakeren, en ung mand i slutningen af tyverne, går over til samtaleanlægget.»Hej, det er ham, der kom med en irakisk flygtning«, siger han. »Er der nogen grund til, at jeg venter her?«. »Nej«, siger stemmen, »vi skal nok klare den herfra«. De to irakere tager afsked, og den dansktalende går tilbage i retning af Hovedbanegården.Nu er Vahid alene med irakeren, der hedder Bilal, så jeg tænker, at jeg lige så godt kan give mig til kende. »My real name is Chris«, siger jeg og rækker hånden frem. »I'm a journalist«. Det forstår han ikke. »Journalist?«, siger han med et spørgende udtryk. »Writer«, siger jeg og skriver med en usynlig pen i luften. »I'm Danish. I come from here«. Jeg peger ned mod fortovet. Det forstår han. Jeg holder pegefingeren op for munden. »Shhh«. Bilal nikker og fører sine to pegefingre sammen på langs som for at signalere, at vi to skal holde sammen. »You and me, okay?«. Jeg nikker og siger: »Okay«. Imens vi taler, dukker en gruppe unge mænd op. Rygsække. Mellemøstligt udseende.»Salam aleikum«, siger den forreste.»Aleikum salam«, svarer Vahid.Den forreste styrer direkte hen til dørklokken.»Hallo, er det politiet?«, siger han med indvandreraccent fra Nørrebro.»Ja?«, siger stemmen. »Ja, hej, jeg står her med en håndfuld flygtninge. Jeg har lige mødt dem inde på Hovedbanegården, forstår du, så jeg skal bare lige høre, hvordan og hvorledes, du ved. Man vil jo gerne hjælpe, ikke«. »Hvor er de fra?«. Den unge mand vender sig om imod de andre og udveksler nogle ord med dem. »Jeg har tre fra Iran og seks fra Afghanistan«. »Er der nogen fra Syrien?«. »Nej, der er ikke nogen fra Syrien«. »Okay.Vi sender nogen ned og henter jer«. »Skal vi bare vente her?«. »Ja, I skal vente«. Ti minutter senere kommer der lys inde i receptionen. To betjente kommer ud og lukker mændene ind. En lyshåret og en mørkhåret betjent. Den mørke fører ordet. »Please stand in a line. We will just register you«. Danskeren fra Nørrebro følger med ind og spørger, om han skal oversætte. Det må han gerne, siger betjenten.De diskuterer, om de skal tage de mindreårige først eller bare starte fra en ende af, og bliver enige om at starte fra en ende af. »Name?«, spørger betjenten den forreste, og nørrebroeren oversætter.»And where do you come from? Er de alle sammen afghanere?«. »Nej, nogle af dem er fra Afghanistan«, siger nørrebroeren, »men der også nogle fra Iran«. »Okay, så lad os tage afghanerne først.Does anyone speak English?«. »Yes, I do«, siger Vahid og rækker hånden op. Jeg er begyndt at blive bekymret for, at nørrebroeren vil tale farsi til mig og føre mig ud i noget, jeg ikke kan styre. »Okay, can you just wait a minute?«, siger betjenten.Vahid går tilbage og stiller sig bagest i køen.Nørrebroeren spørger, om betjenten har brug for ham, eller om han kan smutte. De klarer det uden ham, siger betjenten. Nørrebroeren smutter. Det beroliger mig en smule. En af afghanerne vender sig om og spørger Vahid, hvordan man siger »twenty plus ten«. »Thirty«, siger Vahid.Så bliver det hans tur. »Name?«. »Vahid«. »Family name?«. »Evazi«. »Can you just write that?«. Han skriver. »Where do you come from?«. »Iran«. »Birthday in the Gregorian system?«. Vahid tøver. Det spørgsmål havde han ikke ventet. Er det en fælde, et trickspørgsmål? Ved han, som iraner, hvad hans fødselsdag er i det gregorianske system? Jeg satser. »May twenty five, nineteen hundred and seventy six«. Betjenten skriver. »Okay, thank you. Please have a seat«. De andre mænd har sat sig på en bænk ved indgangen. Undtagen kurderen, Bilal, som står lidt for sig selv. Vahid går over og stiller sig ved siden af kurderen, imens han ser en politibus ankomme og parkere udenfor. Chaufføren kommer ind i receptionen og går over til sine to kolleger. Den mørkhårede ringer til Sandholm. »Jeg har tre afghanere og tre mindreårige afghanere, og så har jeg tre, nej, fire iranere og en enkelt iraker. Ja, jeg har lavet følgeseddel på dem«, siger han. »Skal jeg bare sende dem op?«. Imens den mørkhårede er i telefonen med Sandholm, taler chaufføren med den lyshårede, som ser yngre ud end de to andre. »De er ikke så glade for at tage imod dem på det her tidspunkt«, forklarer chaufføren. »De ryger helt sikkert direkte over til Røde Kors. Men vi er deroppe inden ti, så det går nok«. Den lyshårede nikker. Chaufføren taler også om udgifter.»Det er jo ikke, fordi jeg har noget imod flygtninge som sådan«, siger han.»Men de koster os immervæk ti milliarder om året. Sundhedssystemet koster hundrede milliarder, og så er der udgifter til SU og førtidspension. Når det hele gøres op, er der jo ikke meget tilbage til de gamle«. Den lyshårede nikker. Den mørkhårede er blevet færdig med at tale i telefon og kommer over til sine to kolleger.»Nå, skal vi få dem kørt til Sandholm?«.Kristian Husted, ' Vahid', Lindhardt og Ringhof, 433 sider, udkommer 2. februar Navne og fysik på visse personer i artiklen er ændret at hensyn til deres sikkerhed.ps@pol.dk Hun tog selv afghanerlejren, hvor hun gav sig ud for at være iraker, fordi det tager alt for lang tid i syrerlejren Ville enhver buschauffør med respekt for sig selv ikke sørge for at tanke op, inden han fyldte bussen med passagerer?.Fakta: FAKTA Migrationskrise i EUI 2015 steg antallet af flygtninge og migranter, der rejste mod Europa. 1,26 millioner mennesker søgte om asyl.Mere end en million mennesker vurderes at have fulgt den såkaldte Balkanrute, der går via Tyrkiet og Balkanlandene.Den Internationale Organisation for Migration skønner, at 3.692 mennesker druknede under forsøget på at komme til Europa via Middelhavet.Godt 21.000 mennesker søgte i 2015 asyl i Danmark. Langt de fleste ansøgere kom fra Syrien.Året efter faldt antallet af asylansøgere til godt 6.000. 7.400 mennesker fik asyl i Danmark i 2016 (nogle kom til landet i 2015, men fik først asyl i 2016).Kilder: UNHCR, Europa-Parlamentet, refugees. dk, wikipedia.
En oktoberdag i 2015 stiller en dansker sig i kø på den græske ø Lesbos sammen med tusindvis af andre mennesker, der vil registreres som flygtninge. Som en iransk forfatter ved navn Vahid Evazi rejser han de næste to uger op igennem Europa. Rejsen ender i Sandholmlejren, hvor Vahid søger asyl, inden han sendes ud til et asylcenter sammen med to hundrede andre mænd fra hele verden. Her kan du eksklusivt læse nedslag fra rejsen, som Kristian Husted har foretaget og efterfølgende nedfældet i bogen ' Vahid', som udkommer i næste uge.
Et tjek i de københavnske bibliotekers database giver 3.356 hits, når man søger på bøger om Københavns historie. Det er nyt og gammelt, billedværker og et bjerg af tekster, der strækker sig fra middelalderforskning til arkitekturkritik, arbejderliv, teaterhistorie, kirkeliv og lovprisning af brune værtshuse. Plus det løse og alt muligt andet, som man ikke anede, at det ville være herligt at vide noget om.Markedet for bøger om København er kort sagt ikke underforsynet.På forunderlig vis er der alligevel altid plads til én til, uanset om det er formidling af videnskabelige granskninger eller en personlig kærlighedserklæring til byen med de mange ansigter. Den 75-årige Peter Dürrfelds København med V og N og Ø og K. En lystvandring gennem syv årtier er et charmerende eksempel på det sidste. Det er en blanding af byhistorie, anekdoter og stemninger, bundet sammen af fortælleglade erindringer om livet i den by, der i midten af 1800-tallet kastede voldenes klaustrofobi af sig og i dag vokser med næsten 1.000 nye indbyggere om måneden.Forfatteren tager vokseværket til efterretning ved at vie et kapitel til Østerbros nye bydel, 2150 Nordhavn, og tørt konstatere, at hvis inddæmningerne i det gamle frihavnsområde fortsætter, vil det ende med, at Sjælland en dag bliver landfast med Skåne. I samme ånd citerer han ved bogens indledning Olga Svendsens uopslidelige vise fra filmen Københavnere i 1933: »Du bli'r stor, København, men jeg kan da endnu ha' dig i min favn.« Det er sangens næste linjer, der har givet bogen titel: »Stolt jeg synger, når jeg hører Rådhusuret slå: København med V og N og Ø og K.« En anmelder med et mere knarvornt gemyt end mit kan indvende, at bogen er meget fragmentarisk. At den springer fra barndommens strejftog i Indre By til historier om Det Kongelige Teaters grandseigneur Poul Reumert. Eller fra Christian den Fjerdes faible for heksebrændinger til lukning af kommunens sidste folkekøkken i 1976. Joh, joh, men hvem siger, at en tydelig rød tråd er det væsentlige, når man er på lystvandring? Er slentreturens væsen og charme netop ikke, at man tillader sig undervejs at få øje på noget løjerligt, opholde sig ved det nogle øjeblikke og sætte opmærksomheden fri til at hoppe videre til næste indtryk eller association? Læst på den måde er København med V og N og Ø og K en serie erindringspirrende snapshots af en by i evig forandring. Vi er i et af kapitlerne på Vesterbro inden byfornyelsen med Istedgade som kvarterets navlestreng, fuld af småforretninger og tre sporvognslinjer (10, 11 og 16) i begge retninger mellem Hovedbanegården og Enghave Plads. I forbifarten mindes vi om fynbomaleren Peter Hansens stemningsfulde billede fra 1907 af legende børn på pladsen og om barrikaderne i sommeren 1944 som reaktion på tyskernes henrettelse af otte modstandsfolk fra Hvidstengruppen. Fra de øverste lejligheder i Istedgade kastede folk flyveblade ud ad vinduerne med teksten: »Rom og Paris kan I ta' - men Stalingrad og Istedgade overgiver sig aldrig.« Det var dengang, vesterbroerne var rød arbejderklasse.Derfra associerer Peter Dürrfeld videre til badeanstalten i Lyrskovgade, hvor kvarterets beboere i de små lejligheder uden bad fik en ugentlig afsæbning, og til rockballerne i Enghaveparken med anderumper, jitterbug og Four Jacks. Som bonusoplysning får vi at vide, at »baggårdspumaen« Otto Brandenburg som rocksanger var bedre end det kælne Giro 413-hit »To lys på et bord«, og at han i 1953 blev københavnsmester i boksning.Fra den private sfære hører vi om krigsenken faster Ditte og fætrene Keld og Kurt, der som ledere af en lille lokal bande lå i evigt klammeri med nogle rødder fra Søndre Boulevard. Når de var ude at sondere terrænet, stod den på ballade og smårapserier i Istedgades mange butikker.Til enhver omtale af Vesterbro hører også Tove Ditlevsen, der i dag i kvarteret omkring Hedebygade har lagt navn til en plads, en skole og den folkelige restaurant Tove Ditlevsens Mindehave. Hende får Peter Dürrfeld også med i forbifarten, inden bogen forlader den første barndom i København V.De næste mange år var hans kendingsbogstav K med adresse i Nørre Farimagsgade og med livslangt arbejde på Zahles Gymnasieskole på den anden side af Ørstedsparken. Bogen viser også, at entusiasmen for det københavnske byliv tydeligvis er fulgt med til hans nuværende tilværelse som østerbroer og musikskribent ved Kristeligt Dagblad.Det kræver måske en forklaring, at jeg har valgt at illustrere bogens fortælleform ved brug af kapitlet om København V. Gæt engang. Jeg har selv gennem 33 år været dedikeret vesterbroer med start længe inden, mondæniteten sneg sig ind. Og som bekendt er tilfredsstillelsen ved at kigge ind ad egne vinduer ikke at foragte.
Byhistorie. Vildt springende, men smittende lystvandring gennem byen med det evige vokseværk.
Årets restaurantChicks by Chicks Makkerparret bag Chicks by Chicks løfter begrebet »fastfood til gourmethøjder«, skrev vores anmelder, da han i sommer uddelte de sjældne seks hjerter til kyllingebiksen på Vesterbro Torv.Den økologiske kylling bliver serveret sprød og saftig direkte fra den importerede rotisseriovn, og stedets kyllingesauce fik nærmest vores anmelder til at besvime, så god var den.CicchettiDe fire værter hos Cicchetti skaber en afslappet ramme om det skarpe køkkens italienske småretter på Nørrebro. Menukortet består udelukkende af enkle antipasti, og det er små mundfulde af enkel, italiensk kogekunst, når den er bedst. Med så sublim og enkel håndtering af gode råvarer, at man næsten glemmer, at det kræver erfarent håndværk og stor faglighed.Nabo»På Kadeaus nye knopskud sidder maden lige i skabet med blærede kombinationer og smukke serveringer«, lød det i vores femhjertede anmeldelse af middagen på Nabo.Og så spiser børn til halv pris.Et fint tiltag for at fremme det gode naboskab.Slurp Ramen Joint»Slurp Ramen Joint serverer nudler i absolut verdensklasse«. Så simpelt kan det siges, og det gjorde vores anmelder Sandra Brovall da også i sin sekshjertede anmeldelse. Slurp er ' next level' og byens bedste ramenjoint. De går til håndværket med imponerende flid, og folkene i køkkenet formår at skabe en ramen, der er i komplet harmoni.VeVeSom anmelder Joakim Grundahl skrev i sin femhjertede anmeldelse, skal man ikke lade sig afskrække af, at der ikke serveres kød: Menuen »havde lige så meget aromatisk variation og smagsmæssig substans som en gourmetmiddag med kød«, og der er fuld knald på smagen i grøntsagsretterne fra Henrik Ydes køkken.Man kan altså godt forvente sig stor umami, selv om køkkenet ikke havde et eneste dødt dyr på samvittigheden.Årets caféBaglokalet på AmagerHvis man ikke lige ved det, er det svært at vide, at der i Fremad Amagers baglokaler ligger en lille perle af en café. »Baglokalet er et unikt sted, som tilbyder vellavet mad fra grunden til rimelige priser«, lød det i vores firehjertede anmeldelse.Køkkenet er styret af professionelle kokke og deres elever med adhd og autisme, og de serverer blandt andet en dagens ret til 65 kroner og en burger til en halvtredser.Bowl MarketDe såkaldte bowls er vel nok den hippeste madtrend lige nu, og på Vesterbros Bowl Market kan man kun få mad i skåle. Selv om Ibyens anmelder var en anelse skeptisk over for det helserigtige koncept, da hun trådte ind ad døren på cafeen, måtte hun overgive sig og kvittere med fem hjerter.»Råvarerne er i top, retternes sammensætning gennemtænkte, og man føler sig serviceret på en personlig måde«, lød det blandt andet.Enghave SmørrebrødPå Enghave Plads ligger Danmarks måske eneste smørrebrødsdiner. Der er rock på anlægget og store velsmagende smørrebrød bag montren.Personalet er improviserende og servicemindet, og selv om armene generelt er lige så tatoverede som rockeres, er de »fromme som lam og bløde som smør«, som vores anmelder skrev og gav fem hjerter.FovlCafeen Fovl i Nordvest fik fem hjerter af vores anmelder. I uformelle omgivelser kan man spise morgenmad hele dagen eller mæske sig i hjemmelavede toasts, man kan drikke øl og orangevin, der er både pladespiller og flippermaskine, og de arrangerer poesiaftener, intimkoncerter og fællesspisning.Kahyt og KaffeLidt gemt væk, i den lille husbådehavn nær Fisketorvet, ligger et gammelt skib. Her kan man sidde på dækket og til lyden af bølgeskvulp nyde stedets kaffe og kage eller lidt pølse, ost og en god bayersk øl. Da vores anmelder var forbi cafébåden, var der fem tatoverede sømandshjerter: »Bedre sted at nyde foråret med lidt godt til ganen er svær at komme i tanker om«. ibyen@pol.dk.Årets barAtze PengBarens navn er gammel tysk slang for ' gamle dreng', og den lille, rå bar på Enghavevej har også en umiskendelig afslappet berlinerstemning over sig. Tag plads ved bardisken og oplev lidt trylleri, når den slovenske indehaver, Anze Pihler, håndterer filetkniven og hugger en mangefacetteret stor juvel ud af en glasklar isblok til din cocktail. Magi midt på ugen.BrønnumMan sukker wow, når man træder ind hos Brønnum. Den store cocktailbar på Kgs. Nytorv er skabt af erfarne barfolk, og de har givet den hele armen i de historiske lokaler ved siden af Gamle Scene. Man sidder i bløde siddebåse i brunt skind eller på barstole i mosgrøn velour og i det hele taget en gennemført indretning.Og så er der professionel, imødekommende service fra velkomst, til sidste dråbe er drukket.La BanchinaI den gamle hovedvagtsbygning på Refshaleøen ligger en lille havneknejpe med navnet La Banchina, som kommer fra det italienske ord for bådebro. Dem har restauranten hele tre af, hvor man kan sidde og nyde udsigten over Inderhavnen, mens man sipper naturvine og snacker grillede småretter. Det perfekte sommerspot.Vermouth Søndag' Vermouth til folket' lyder sloganet fra de to kvinder bag den omrejsende bar Vermouth Søndag. I en ombygget blåmalet christianiacykel med parasol på toppen har de indrettet en rullende bar, hvis indre er fyldt med den blødeste søde vermouth, som de triller ud til arrangementer rundtomkring i København. De bringer simpelthen alkoholen ud til københavnerne og rundt i gaderne. Tak for det.Whammy BarDer sker ting og sager på Amager for tiden, og blandt de første ' nye' steder på ønskeøen finder vi Whammy Bar, en form for designerbodega med et psykedelisk udtryk og et stort udvalg af både billige bajere og pænere cocktails på kortet. Whammy er hurtigt blevet stamsted for både ældre og yngre amagerkanere, og formår at balancere det helt rigtige sted mellem gammeldags bodega og mere moderne bar.Årets musiknavnBisseHan har udgivet ikke færre end fem plader på bare to år - og så er de ikke engang dårlige. Tværtimod har Thorbjørn Radisch Bredkjær, bedre kendt som ' Bisse', banket sit bølleagtige alias godt og grundigt fast det seneste år. Han er med et fingerknips blevet dansk musiks svar på filurkatten. En kulørt skikkelse, som dukker op her, der og alle vegne.Noah CarterHan er landets måske bedste repræsentant for Toronto-lyden. I ved, den drevne og tilbagelænede Drake-inspirerede hiphop, der de sidste par år har fyldt tungt på hitlisterne verden over. Noah Carter startede - ligesom en vis anden herre - »from the bottom«, som han rapper i ' Come Alive', men står i år over for sit store gennembrud med en kommende koncert på Roskilde Festival.SaveusSom en anden Fugl Føniks rejste unge Martin sig fra ' X-Factor'-asken og genopstod som Saveus. Med et episk, nærmest stadionrocket musikalsk udtryk har Saveus i det forgangne år arbejdet sig op gennem de danske hitlister, og det ambitiøse mål for projektet er intet mindre end et musikalsk verdensherredømme.Soleima»Med futuristisk R&amp;B søger Soleima ud til fronten i den elektroniske popmusik«, skrev Politikens musikredaktør Simon Lund om den tidligere Flødeklinikken-sangerinde Sara Mariegaard, der i 2014 sprang ud som soloartist. Dejligt med lidt risikovillighed og et personligt udtryk på hitlisterne.VærketVærket er et purungt syvhovedet monster med et lige dele forbløffende, forvirrende og fortryllende take på rockmusikken anno 2017. De spiller nemlig en slags progrock - den massivt udskældte 70' er-genre - men de bruger de gamle byggeklodser på forfriskende vis med hasarderede temposkift, teatralsk vokal og, selvfølgelig, masser af tværfløjte.Årets sted i byenInderhavnsbroenVi frygtede, at det aldrig ville ske. Men nu er Inderhavnsbroen færdig. Pæn er den ikke, og den er da også blevet kritiseret af diverse danske arkitekturredaktører og udenlandske fagmagasiner, men vi jubler alligevel over, at vi nu kan cykle direkte fra Nyhavn over til naturen og madboderne på den anden side.Konditaget LüdersDet 2.400 kvadratmeter store tag på toppen af et rustrødt parkeringshus er blevet omdannet til et udendørs offentligt træningsområde med byens måske bedste udsigt. Som vores arkitekturredaktør Karsten R. S. Ifversen sagde tidligere på året, er taglegepladsen en imponerende lomme af »generøs fri adgang for alle«.Ofelia Plads (Kvæsthusmolen) Et perfekt sted til udendørs teater, koncerter, kunstinstallationer og almindelig hængen-ud. Molens muligheder kom virkelig til skue med den 80 meter lange installation ' The Wave', der under Frost Festival tiltrak tusindvis af instagram'ende byboere til det nye byrum.PaladsSjældent har et byggeri været så meget i vælten, som Palads har været i år. Men udsigterne til, at den gamle biograf fra 1918 - der i slut-80' erne blev udsmykket med Poul Gernes' karakteristiske facadekunst - skulle rives ned, kunne tusindvis af københavnere pludselig samles om et fælles mål: At bevare Palads. Det er ikke hver dag, at et sted i byen på denne måde formår at sætte københavnernes sind i kog, og netop derfor er Palads nomineret som årets sted i byen.Sigurdsgade 39Den nye natklub og koncertsted på ydre Nørrebro præsenterer måned for måned et spraglet musikprogram, der byder på alt fra akustiske jazzkoncerter til bastung hiphop, fra blød Medina-pop til afterskiingstemning og dancehallfester.Og der er plads til alle, om man så har dreadlocks, går med bagvendt kasket eller foretrækker spidse lædersko og stramme jeans.Årets københavnerCarla Cammilla HjortHun har haft fingrene dybt begravet i det københavnske kultur-og natteliv i mere end 10 år. Nu er hun hovedaktør i fremtidslaboratoriet Space10, der til juni arrangerer festivalen Made in Space om de udfordringer, vi som (by) mennesker står over for i fremtiden.Fenar AhmadDen danske filminstruktør Fenar Ahmad formår med sine værker at give en markant anderledes og nervepirrende fremstilling af livet i byen. Senest i filmen ' Underverden', et klassisk hævndrama med bander fra Vestegnen, boksere i Nordvest og rige læger fra Islands Brygge.Her får vi et indblik i en anden side af København, som vi normalt ikke får at se - og som man ikke må glemme, også eksisterer.Lene TranbergHun er hovedkraften bag Lundgaard &amp; Tranberg Arkitekter, der står bag Axel Towers, der er et af de eneste høje byggerier i byen, som har formået at samle højhusforskrækkede københavnerne om en fælles indstilling, der lyder, at det ' godt nok er højt, men for satan, det er flot'.Mikael Colville-AndersenMikael Colville-Andersen er ' urban mobilitetsekspert' og har i en årrække slået nådesløst ned på tåbelige satsninger i byrummet og især af byens cykelmiljø, for Colville-Andersen anser cyklen for at være det absolut afgørende værktøj til at få en federe by. Det gør han utrætteligt på sin blog Copenhagenize og via Twitter.En bullshitdetektor, der holder byens teknik-og miljøpolitikere i skak. Tak.Morten Kabell (EL)Teknik-og miljøborgmester Morten Kabell (EL) har gennemført en lang række forslag, der forbedrer byens rum til glæde for københavnerne. Flere cafeer har fået mulighed for udeservering, fordi Kabell har inddraget parkeringspladser og givet mere plads til udeliv på fortovene.Han står bag nye cykelstier, og har en ambition om, at den gamle middelalderby skal gøres bilfri.LISTENDevice Fidget Spinner Megapopulært plastiklegetøj. For første gang i årtier ødelægges undervisningen i folkeskolen af helt analoge årsager (frem for at børnene ser gamer-YouTubevideoer, snapchatter med pædofile i Randers, eller hvad fanden de nu gør).Blær Børnehavekendiskortet Når man namedropper, hvilke kendissers børn der går i éns børns daginstitution.Listen har Anne Linnet, bedre end Nicolas Bro, men ikke så smart som f. eks. Pilou Asbæk. Åh, hvem der bare havde Pilou Asbæk.Genbrugsstationnyt Angsten for de orange mænd Vidensarbejderens frygt for at få skældud, fordi man har smidt trykimprægneret træ i containeren til møbelrester eller indendørs flis eller what the fuck en arbitrær inddeling, de der renovationsarbejdere har delt verden op i.Bond-helt Roger MooreDet kan godt være, I bondologer synes, Sean var bedre. Men Listens lyserøde firserhjerte med frynser vil altid banke mere for briten med de tåbelige onkelvitser.Maratonproblemer Motionsbylukning»Hvorfor fanden skal jeg spærres inde i byen, fordi motions-mugglere skal kigges på, mens de motionerer? Løb da på Lolland«, skrev en vred Listen-ven.København er spærret af fra medio april til ultimo september.Handling PilatesstalkingListen fandt netop ud af, hvor og hvornår Sisse Babbett Knudsen går til pilates.Overvejede at gå på holdet. Kom så i tanke om, at ingen mand kan se mystisk og tiltrækkende ud, mens han triller ned af en gummibold.Fødevare Glutenfri øjenskygge»Benecos Beautiful Eyes er Cruelty Free, Gluten-Free, Egnet til Veganere«. Glutenfri? »Ja, den kan jo løbe ned i munden, når man har været til hot yoga!«.Stakler Krisehjælp til landmændLandmænd i Aarhus-området har fået tilbud om krisepsykolog, efter at de ikke længere må bruge pesticider på markerne. Satire slår ikke til.ibyen@pol.dk ,lars.dahlager@pol.dk 
... ibyen-prisen mød de nominerede Hvad hedder Københavns bedste restaurant? Hvor får man den lækreste sjus? Hvor ligger byens fedeste sted? Og hvem laver egentlig den bedste musik? Afstemningen til Ibyen-prisen 2017 er gået ind i sin sidste og afgørende fase. Du kan stemme indtil søndag kl. 23 på ibyen.dk - men inden da kan du møde alle de nominerede her. Det hele afgøres 1. juni, hvor Ibyen-prisen uddeles som en del af Distortion på Vesterbro. Vi håber, vi ses!
Arkitekt Bjarne Willesen stopper ud for opgang nummer 30.Han står på de regnvåde fliser i en gård i Mjølnerparken.I en blå pullover og med paraply i hånden.»Vi havde selvfølgelig en drøm om, at det skulle bliver rigtig godt og komme til at fungere,« siger han og kigger rundt langs de fire røde blokke.Der sidder regndråber på hans brilleglas.På muren over ham hænger tre paraboler.»Det var der jo også tegn på, at det ville komme til.« Det er en tirsdag eftermiddag i slutningen af november. Mjølnerparken ser i store træk ud, som den gjorde i 1987, da Bjarne Willesen som arkitekt færdiggjorde byggeriet: røde murstensboligblokke med forholdsvis små vinduer og altaner beliggende i Københavns Nordvestkvarter. Men en del er forandret.Oprindeligt blev Mjølnerparken bygget som boliger til middelklassefamilier.Der skulle bygges nye lejligheder med nye altaner og nye køkkener og nye baggårde, som skulle tiltrække beboerne fra de gamle lejligheder i de gamle brokvarterer. I 1970' erne og 1980' erne byggede man den type boliger flere steder i landet: i Vollsmose og Tingbjerg, Taastrupgaard og Gellerupparken.Men mange steder flyttede middelklassen hurtigt ud igen - og i løbet af 1990' erne og 2000' erne flyttede et stort antal flygtninge og indvandrere ind. Mjølnerparken er i dag et af de hårdest belastede områder i Danmark med høj arbejdsløshed og høj kriminalitet, og de seneste måneder har den været centrum for en del af skyderierne i bandekonflikten i hovedstadsområdet.I dag spørger politikere og politi og naboer og socialarbejdere og arkitekter: Hvad kan vi gøre - og kunne vi havde gjort noget tidligere? Men som Bjarne Willesen siger, da Information går rundt sammen med ham i Mjølnerparken for at tale om området og arkitekturens rolle i de socialt belastede områder: I 1980' erne »kendte man ikke engang« ordet ghetto.»Det var måske nok opfundet. Men man brugte det slet ikke som i dag - og der var slet ikke lagt op til det.« Sådan er det bare endt.»Men beboerne gør dog noget.« Bjarne Willesen kigger over mod et par unge kvinder, som kommer gående med hver sin lille vogn med en affaldspose på. Med en lang stang samler de affald op fra de våde fliser og lægger dem i poserne. De hilser og smiler.»Det er da helt positivt.«.Unge børnefamilierBjarne Willesen tegnede de første skitser til Mjølnerparken i starten af 1980' erne.Han var ansat på tegnestuen T.Bang Termansen på Østerbro i København og blev sagsarkitekt og projektleder for en lille gruppe på tegnestuen, som for det almennyttige boligselskab Lejerbo skulle tegne bebyggelsen.I 1980' erne var der mangel på boliger i København, og kommunen havde besluttet, at der skulle bygges lejligheder på grunden i den nordvestlige del af København, hvor papirfabrikken Skandinavia tidligere havde haft sine produktionshaller.560 lejligheder i alt.T. Bang Termansen fik opgaven af boligselskabet, og på tegnestuen på Østerbro - en cykeltur fra Mjølnerparken - begyndte Bjarne Willesen og hans kolleger at tegne de første skitser.»Tanken var at lave et stort område med boliger for unge børnefamilier.De skulle bo tæt på byen, men samtidig have tryghed og mulighed for at udfolde sig,« siger Bjarne Willesen.Først tegnede arkitekterne de store linjer; en hel karré, en plan over området, og de fik produceret små modeller i træ af bebyggelsen hos en modelsnedker.»Og så kunne vi sidde og vende og dreje det. Ambitionen var at lave lejligheder og nogle gårdmiljøer, som virkede intime og nærværende, og som samtidig skulle give nogle muligheder for at udfolde sig. Det skulle være åbent og samtidig overskueligt.Det skulle være trygt. Og det tror jeg sådan set også, er lykkedes,« siger Bjarne Willesen.I 1980' erne var en del af de gamle lejligheder på Vesterbro og Nørrebro i langt dårligere stand end i dag; mørke og slidte og fugtige og ofte med bad og toilet i første eller anden baggård. De nye boliger i blandt andet Mjølnerparken skulle gøre det muligt for middelklassen at få en ny lejlighed med lys og luft, og de fleste af de 560 lejligheder blev bygget som treværelseslejligheder med køkken og bad. Alle havde altan.»Da folk flyttede ud til efterkrigstidens almene bebyggelser, var det jo med begge arme over hovedet,« siger professor ved Aalborg Universitet og forfatter til bogen ' Fra ghetto til blandet by', Claus Bech-Danielsen.»Der var virkelig stor begejstring for at komme væk fra de københavnske baggårde og ud i velfungerende boliger. Og det var super gode boliger; tætte og velisolerede og med store altaner og kæmpe grønne områder omkring. Mange mennesker oplevede det dengang som en helt euforisk frisættelse at komme ud. Men der gik bare ti år, og så kom alle de problemer, som vi kender til i dag.« Claus Bech-Danielsen nævner byggetekniske problemer og sociale problemer. Men det »basale problem« for ghettoområder er ifølge ham deres »arkitektoniske udfordringer og stigmatisering«. »Bebyggelsernes helt basale problem er, at de befinder sig lavest i hierarkiet på boligmarkedet. Og det er deres arkitektoniske udformning i høj grad med til at skabe. De sociale problemer er selvfølgelig også med til at skabe det problem, men det arkitektoniske udtryk i efterkrigstidens bebyggelser har fået nogle problemer med tiden. Dengang var et af idealerne det, man blandt arkitekter kaldte »lighedens princip«. Det byggede på en god socialdemokratisk tanke om, at alle skal have lige adgang til alle goder, ingen hverken mere eller mindre end andre. Det blev et ideal i arkitekturen. Alle lejligheder skulle være ens.« Der er ofte ingen vinduer i gavlene - for dem med lejligheder ud til gavlene skulle ikke have mere end andre.Der er for det meste fladt tag afsluttet med tagpap - for ingen skulle have en taglejlighed med tagterrasse på den øverste etage. I stueetagen har de sjældent forhave - for ingen skulle have mere have end andre.»Men der gik bare ti år, så var lighed ikke det store ideal i samfundet længere. Så blev det individualitet og mangfoldighed og forskellighed, og derfor fik efterkrigstidens arkitekturstil et problem. Der har selvfølgelig været nogle byggetekniske problemer, men det basale problem er, at vores holdning til den type af byggeri har forandret sig. Det, der tidligere var et smukt udtryk for lighed, blev trist og kedeligt, fordi det var ens,« siger Claus Bech-Danielsen.Kunst og bofællesskabI udkanten af Mjølnerparken holder en mørkegrå Toyota Corolla parkeret.Vi er på vej forbi bilen, da en af politiets mørkeblå mandskabsvogne kommer kørende ned ad vejen og drejer ind foran den. To betjente stiger ud.»Er du Jakob?« Den ene henvender sig til den unge mand ved bilen.Ifølge politiet har han ikke betalt forsikring på bilen. Manden svarer aggressivt igen: »Hvad snakker du om?« Bjarne Willesen betragter det fra afstand.Så går vi videre.Bjarne Willesen går forbi et oversigtskort over området og et blåt skilt med et billede af overvågningskamera.I dag er hele området videoovervåget.Han stopper ved en skulptur i sort granit. Den er omkring tre meter høj og hugget af den danske billedhugger Edgar Funch. For at forskønne området besluttede Lejerbo at bestille skulpturen og opsatte den på arealet mellem blokkene.»Lejerbo har altid sat kunstværker op. De har følt, at de havde en forpligtelse over for kunstverdenen, og også for at fortælle folk, der boede her, at man kunne sætte nogle tanker i gang på den måde. Et kunstnerisk bidrag på en eller anden måde.« Der blev hyret en kunstmaler til at male nogle af opgangene, bygget et fælleshus for alle beboerne, og sammen med en gruppe af ældre blev der i to af opgangene lavet et bofællesskab for seniorer.»Tanken var, at de kunne bidrage positivt til det samlede miljø,« siger Bjarne Willesen.»Når man taler om, at man gerne vil have ressourcestærke familier ind, er det ikke kun økonomisk ressourcestærke, men også dem med overskud i en social sammenhæng.Derfor er sådan noget som bofællesskabet et kæmpe aktiv for et område som Mjølnerparken.« Bofælleskabet eksisterer stadig og har - på trods af problemerne med kriminalitet i området - personer på venteliste til en lejlighed. I forbindelse med den kommende renovering af Mjølnerparken har bofælleskabet arbejdet på at kunne udvide med flere lejligheder. Men i 1987 var der - ud over bofællesskabet - ikke snak om at blande forskellige grupper af beboere. Som Bjarne Willesen siger: »Det var lidt mere rationelt dengang.Man lavede en masse boliger.« Han tænker sig lidt om.»Det er måske lidt groft sagt.« Men det er ikke forkert. I 1980' erne var der mangel på boliger - og hverken boligselskaber eller kommunerne eller arkitekterne tænkte umiddelbart over at blande forskellige befolkningsgrupper i de nybyggede boliger.I dag taler man ifølge Claus Bech-Danielsen om at skabe »blandede byer«. »Det kan man for eksempel gøre ved at lave nogle nye lejlighedstyper med fleksible udlejningsordninger, hvor man får særlige grupper ind og på den måde i højere grad blander forskellige beboergrupper. Det kan de fysiske rammer være med til. Man kan naturligvis ikke bygge sig ud af sociale problemer, folk får kort fortalt ikke et arbejde af at få en bedre bolig, men fysiske forandringer kan, når de bliver lavet sammen med sociale indsatser, være med til at forandre boligområder, for eksempel ved at skabe en mere blandet beboersammensætning.« I 1960' erne og 1970' erne var tendensen den modsatte: Den isolerede by.»Man byggede øer,« siger Claus Bech-Danielsen.»Det var oprindeligt et ideal, at man gerne ville holde andre ude fra området og sikre trafikfri og lukkede områder. Derfor førte man vejene i en ring omkring områderne med boligblokke.Og lavede ofte støjvolde eller beplantningsbælter, der afskærmede området fra den omgivende by.« Også Mjølnerparken er ifølge Claus Bech-Danielsen tænkt som en isoleret ø. Alle opgange er placeret ind mod gården og ikke ud mod vejen som i de gamle københavnerkarréer.Selv om intentionen med de gårdvendte opgange var at skabe liv i gården og stimulere fællesskabet mellem beboerne, så var en konsekvens ifølge Claus Bech-Danielsen, at man lukkede området af for omverdenen.»Det kan være fint nok, så længe det sociale liv inde i området er godt.Hvis du for eksempel tager Kartoffelrækkerne, så er det jo også en lille ø midt i byen, og det er beboerne jo glade for. Men hvis et boligområde bliver en ø med en høj koncentration af sociale problemer, så bliver den ø lidt ubehagelig.«.Der mangler nogle detaljerDe seneste år er arkitekter og byplanlæggere derfor begyndt at føre veje og stisystemer ind gennem bebyggelserne for på den måde at åbne de hidtil lukkede områder op for omverdenen.»Stillet helt på spidsen,« siger Claus Bech-Danielsen, »så ville man oprindeligt lave den der isolerede ø for at skabe tryghed inde i området.I dag er områderne blevet utrygge af helt andre årsager - og nu vil man i dag føre trafik ind i området for at skabe tryghed. Det er super paradoksalt.« Vi går ind gennem en port til en af baggårdene.»Der har været en dør i her.« Bjarne Willesen rører ved karmen.I dag er døren væk.Vi går videre ind i en af gårdene.Fra indgangen ved hjørnet er der udsyn over hele gården.»Jeg vil sige, at sådan et gårdrum her er jo grønt og rart,« siger Bjarne Willesen.Gården er stor og med høje træer.»Det virker også mere imødekommende end udefra.« - Hvad tænker du om det i dag, hvor det er er blevet et ghettoområde? »Men du kan ikke se på det, at det er et ghetto, vel. Det er det måske blevet. Jeg mener, det er på grund af beboersammensætningen.« Han holder en kort pause.»Men det er ikke et pragtbyggeri.Det er det ikke. Der er mange sobre ting i det. Men det er også for stort og for voldsomt. Der mangler nogle skalaer, så man ikke drukner i det, og der mangler nogle detaljer, som gør det mere imødekommende. Der er forholdsvis små vinduer placeret dybt i muren, og lange, gennemgående mure, som får det til at virke tillukket.« Med flad hånd peger Bjarne Willesen ned langs en af bygningerne.På facaden sidder vinduerne i lige rækker. De er firkantede og kun omkring en meter i bredden.»Du kan se...,« siger Bjarne Willesen.»Det kommer til at ligne huller.« Efter energikrisen i 1973 begyndte man i Danmark at bygge huse med færre og mindre vinduer for at lave mere energivenlige huse.»Men konsekvensen var, at vinduesarealerne ikke er så store i forhold til murarealet, og det kan man måske fornemme, når man går i området.Det gør jo, at det virker lidt mere tillukket og tilknappet. Det er ikke sikkert, man er bevidst om det, men det påvirker ens mentale fornemmelse. Store vinduer virker mere imødekommende og giver mere lys til boligerne. små vinduer giver et signal om tilknappethed og herinde bor jeg, og jeg er utilnærmelig.Man kender det typisk fra de gamle borge. Det skal ikke forstås som en kritik, for sådan var mulighederne og vilkårene for datidens boligbyggeri.Men det er da nogle ting, som man kan prøve at undgå.« - Overvejede I dengang, at det kunne blive et ghettoområde? »Nej, det var ikke ' opfundet' dengang.Intentionen var, at det skulle være gode familieboliger med gode indre og ydre forhold. Jeg mener, at ghettoforholdene kom med den beboermæssige sammensætning senere.Igen: Det er os selv, der skaber de miljøer og gennem relationerne mellem mennesker, og det har noget at gøre med den sammensætning, man laver. Så der var slet ikke tænkt i den retning, og det var jo heller ikke en ghetto i starten. Det var et godt boligområde.«.otl@information.dk Ambitionen var at lave lejligheder og nogle gårdmiljøer, som virkede intime og nærværende Bjarne Willesen Arkitekt som tegnede de første skitser til Mjølnerparken.
Mjølnerparken fylder 30 år. I dag er den kendt som et af de mest belastede områder i Danmark, og den har de seneste måneder været centrum for bandekonflikten i København. Information gik en tur med arkitekten bag bebyggelsen, som for 30 år siden blev bygget som en boligkarré til middelklassen med altaner på alle lejligheder, et bofællesskab for seniorer og kunst i gårdene.
Ingen havde forudset den massive interesse, der i 2015 samlede sig om Charlotte Rørths første bog. Selv ikke præster kunne forestille sig, at en bog med titlen "Jeg mødte Jesus" ville blive så stor en succes, for ingen talte specielt meget om den slags spirituelle møder.Og Charlotte Rørth troede længe, at hun stod mere eller mindre alene med sine oplevelser.Men mængden af mails i hendes indbakke og breve i postkassen steg proportionelt med antallet af interview, hun gav i tiden efter bogens udgivelse. Mennesker, hun ikke kendte, skrev til hende om møder, de havde haft med Jesus hjemme i køkkenet. Fælles for dem alle var, at oplevelserne havde ændret deres verdensbillede. Men af angst for at blive gjort til grin havde de holdt oplevelserne hemmeligt. Indtil den dag hvor de for første gang delte deres historie.Charlotte Rørth modtog beskeder i tusindvis.Bogen er solgt i omkring 22.000 eksemplarer, og da hun begyndte at dele sine oplevelser på foredrag landet over, mødte 300-400 mennesker op for at høre hende.Hver eneste gang.Hun fortæller ikke for at missionere, siger hun, da vi mødes i en hotellobby på Vesterbro i København. Hun fortæller for at nedbryde et tabu, som hun mener er alt for stort i forhold til, hvor mange der faktisk har haft en lignende oplevelse. Nogle forskere mener, at hver anden vil få en spirituel og umiddelbart uforklarlig oplevelse i løbet af sit liv.»Folk køber ikke min bog eller lytter til mine foredrag på grund af mig. De synes kun, at mine oplevelser er interessante, fordi det spejler noget, de selv har oplevet,« siger hun.Det sker for helt almindelige mennesker70 personer valgte at sige ja til at stå frem med navn og oplevelse i Charlotte Rørths nyeste bog, "Vi mødte Jesus", der udkom i sidste uge. I bogen interviewer hun, der til daglig er journalist på Nordjyske, flere personer om deres oplevelser. Hun taler med en række forskere fra det meste af Norden, der fremlægger deres viden om emnet, og diskuterer med teologer og provster. Blandt andet for at få et svar på, hvor oplevelsen kommer fra, og hvad hun skal bruge den til.»Alle, der oplever det her, sidder tilbage med en følelse af, at de ikke har fortjent det,« siger hun. »Der er mange årsager til, at man tier om sådan en oplevelse. Men den bærende årsag er, at der ikke lyttes ordentligt, samt angsten for at blive latterliggjort og for at miste sit arbejde. Inden for de religøse kredse kan det handle om misundelse, og at andre tror, at man selv synes, man er bedre end dem, fordi man fik den oplevelse.« Selv kommer Charlotte Rørth fra et akademisk overlægehjem nord for København, hvor videnskab og fakta altid har været grundstenen. Hun var hverken religiøs eller særlig spirituelt søgende, og hun har aldrig dyrket yoga, bedt en bordbøn eller forholdt sig til sin indre tro. Hun har betragtet sig som et kulturkristent og måske lettere dovent medlem af folkekirken.Lige indtil hun for ni år siden besøgte det andalusiske sakristi La sacra Capilla de El Salvador i byen Ubeda i Sydspanien. Tre måneder forinden havde hun en oplevelse her, og nysgerrigheden fik hende til at komme igen. Hun satte sig på en bænk, lukkede øjnene, lyttede til de italienske turister, der gik rundt. Foran hende dukkede en stor kuppel op, en slags hologram, og ganske fysisk.Hun så i detaljer landskabet inde i kuplen, og på en grusvej stod en mand. Det var et direkte vindue til en tid for 2.000 år siden. Imens hun stadig hørte de italienske turister i baggrunden, vidste hun, at manden foran hende var Jesus.Hun fik øjenkontakt med ham, og med sit blik fortalte han hende, at det er godt, at hun er til.Religiøse oplevelser som dem, Charlotte Rørth og mange andre har haft, er ikke ualmindelige, forklarer Olav Hammer, der er professor på Institut for Historie og forsker i religionsstudier.»Lige det at møde Jesus er en speciel variant, men masser af mennesker har oplevet at møde alt fra Buddha til engle og Gud.« At flere havde nærmest den nøjagtigt samme oplevelse som Charlotte Rørth, skyldes to aspekter, forklarer han.»Vi er alle Homo Sapiens, og vore hjerner og sanseorganer er konstrueret på samme måde. Vi oplever derfor ikke et uendeligt varieret register af følelser og sanser. Det andet aspekt er det kulturelle.«.Man kan også møde en brøleabeNyere forskning tyder nemlig på, at indholdet af oplevelserne tilpasser sig kulturelle forventninger. Derfor vil mennesker fra en kristen kultur typisk have oplevelser med Jesus og Maria og ikke med brøleaber, der primært opleves af mennesker i Amazonas, som Olav Hammer selv beskriver det for Charlotte Rørth i bogen. Han forklarer videre, at forskere også ved, at oplevelserne ofte finder sted hos mennesker med et »passende verdensbillede«. I forsøg har man placeret folk i et lokale og sagt, at der måske ville ske noget overnaturligt.Dem, der i forvejen havde en tro på det overnaturlige, kom i højere grad ud med en oplevelse af at have overværet noget uforklarligt i lokalet end den anden gruppe, der ikke i forvejen troede på overnaturlige fænomener.For Charlotte Rørth har oplevelserne påvirket alt. Hun har oplevet, at der findes noget i mennesket, som vi ikke selv har adgang til, og som vi ikke selv kan formulere.»Jeg tror, at det er rigtig vigtigt, at vi ikke ved, hvad der sker, når vi dør. At der er nogle åbne døre i vores liv. Vidste vi alt, tror jeg, at vi ville være meget små.«.Selv om vi lever i et land med ytrings-og religionsfrihed, har tusindvis af danskere valgt at fortie en oplevelse.Dels fordi den var af spirituel karakter, dels fordi den ikke kunne forklares videnskabeligt. To af dem er Jesper Borup og Daniel Baun. De står nu frem, men først efter grundige overvejelser.Drømmen var gået i opfyldelse for Jesper Borup, da han en eftermiddag i foråret 1998 sad i en lænestol i sin lejlighed på Valdemarsgade i København V. Han havde landet det helt rigtige job hos DR, alt var egentlig godt. Og når han havde fri, nød han at bruge en halv time på at lade tankerne fare, imens han kiggede ud ad vinduet.Det var der, det skete; mødet med Jesus, der ud af det blå nærmede sig fra periferien af hans bevidsthed.»Og så står han der lige pludselig. Jeg kigger ikke op på ham. Men jeg ved, at han er der. Jeg lader ham være ude i kanten og søger ikke øjenkontakt. Endnu. Jeg vender mig lidt over imod ham, mærker, hvor tæt han er på, men bliver siddende. Hvis jeg løfter min arm, vil jeg kunne række ud og røre ved ham. Men det gør jeg ikke. Jeg ser på ham. Han er slank. Højere end mig, men ikke meget. Han har en kjortel på, der går hen over den højre skulder. Den er knælang, ikke hvid, men heller ikke brun. En arbejdskjortel, en hyrdekjortel, vil jeg kalde den.En, man har på, hvis man skal ud og gå langt, og han har gået langt. Den er ikke ren, men støvet, og han har sand på sig.« Således har Jesper Borup beskrevet den første del af sit møde med Jesus til Charlotte Rørth, der i mandags udgav bogen "Vi mødte Jesus". Bogen er en fortsættelse af kæmpesuccesen "Jeg mødte Jesus" fra 2015, hvis popularitet ingen havde set komme - ud over Charlotte Rørths mand og hendes redaktør på Gyldendal. Allerede før bogens udgivelse strømmede det ind med beretninger fra mennesker, der beskrev lignende oplevelser, men som aldrig havde fortalt det til andre.To af dem, der henvendte sig til Charlotte Rørth efter bogens udgivelse, var den nu 46-årige radiojournalist Jesper Borup og den 33-årige leder af Youth for Christ i Aarhus, Daniel Baun. Efter lidt betænkningstid sagde de også ja til at stille sig frem med navn i bogen, ligesom 68 andre har gjort.»Jeg ville være en kylling, hvis jeg ikke gjorde det, for nu var hun stået frem og havde taget en masse offentlig debat,« siger Jesper Borup fra spisebordet i sit hjem i Odense.Men hvordan kan man efter sådan en oplevelse være så sikker på, at Jesus faktisk har eksisteret, og at det ikke blot var et syn skabt af hjernen? »Det er det, jeg ikke rigtig kan forklare.Det er bare så overbevisende at have haft det møde. At have sanset ham og mærket hans energi og lyset fra ham. Og oplevelsen af kærlighed. Med sådan et møde kan man bare ikke være i tvivl. Efter en længere filosofisk udredning kan man måske konkludere, at jeg vælger at tro, at det er den oplevelse, jeg har. Jeg kan ikke bevise det over for nogen. Andre vil måske sige, at det kom fra noget andet. Men jeg er overbevist,« forklarer han.En følelse af energi skyllede igennem ham, og han oplevede et meget mere klart billede af sit liv, sin fortid, nutid og fremtid.Alt stod tindrende klart. Alligevel tog det lang tid for ham at acceptere oplevelsen.»Er jeg blevet sindssyg?«, spurgte han sig selv ud i stuen.»Jeg tændte for fjernsynet, satte musik på, drak noget vand, spiste lidt mad. Jeg måtte bekræfte mig selv i, at jeg levede. Derefter kom tvivlen om, hvad jeg skulle stille op med oplevelsen. Jeg var jo i gang med et større udredende journalistisk projekt på radioen om EU, Schengen og Europol. Det stod i stor kontrast til den oplevelse, jeg lige havde haft. Og skulle jeg fortælle det til nogen eller ej?«.Bange for at blive latterliggjortHan valgte at holde oplevelsen for sig selv i årevis, indtil han i 2015 læste Charlotte Rørths bog og skrev sin historie til hende.Efterhånden som udgivelsen af "Vi mødte Jesus" nærmede sig, mærkede han nervøsiteten boble. Han var nervøs for, hvordan hans historie ville blive modtaget. Særligt af folk fra hans eget miljø og journalistbranchen i det hele taget. Før han lod sig interviewe til bogen, overvejede han, om hans professionelle ballast var stor nok til at kunne bære, at oplevelsen blev offentlig.»Jeg har været bange for at blive kendt som ham, der har mødt Jesus. At det skal fylde for meget i folks opfattelse af mig. Og at jeg ville blive latterliggjort.« Han nåede også frem til, at han efterhånden var ligeglad med, hvis nogle mente, at han var en idiot. Men sådan ville han ikke have haft det for 10 år siden.Under hans opvækst i en helt almindelig parcelhusfamilie var tro ikke noget, man talte om. Hans mor troede. Det gjorde hans far ikke, og meget mere beskæftigede familien sig ikke med det spørgsmål. Emnet kunne meget hurtigt føre til en konflikt.Selv havde han Gud som en selvfølgelig del af sit verdensbillede som barn, og det var noget, han kæmpede med som teenager.For talte man endelig om tro i hans omgangskreds, var det, fordi man ikke troede.Hans kamp gik derfor ud på at prøve at komme af med sin tro, så han hurtigst muligt kunne blive ateist. Han forsøgte at sige til sig selv, at han var agnostiker. Men da han tog til Israel, var troen overalt, og efterhånden blev det også en del af hans liv.Han var derfor så småt nået frem til en erkendelse af, at han troede, da Jesus viste sig.»Efter den dag behøvede jeg ikke spørge mig selv, om jeg troede. Det gjorde jeg.« Da udgivelsesdatoen for bogen nærmede sig, gav han sig tid til at forklare oplevelsen for sine venner. Og han samlede alle sine kolleger for selv at fortælle historien, frem for at den skulle sive fra mund til mund på kontoret.Hvad der overraskede ham mest, var fraværet af negative reaktioner. Folk har vist interesse, nysgerrighed og åbenbed, uanset hvilket forhold de selv har til tro. De har spurgt ind til det, givet ham et klap på skulderen for hans mod og sagt, at det er sejt, at han tør stå frem.Det ændrede hans forståelse af trohemmelig af den samme årsag som Jesper Borup. Han er vokset op i det missionske miljø, og ønsker som leder af Youth for Christ, en kirkelig ungdomsorganisation, at unge får øjnene op for, at der har eksisteret en Gud. Det er derfor ikke en hemmelighed, at han selv er er troende. Alligevel taler man ikke om det, hvis man oplever at møde Gud.»Jeg voksede op med, at man ikke lagde så meget vægt på sådan nogle ting. Man har været meget skeptisk ovenikøbet. Nogle gange sker det faktisk, at man oplever sådan noget. Men mange gange er der også folk, der slår plat på det. Derfor er det et område, der er super helligt,« forklarer han.Han har to oplevelser bag sig, og modsat Jesper Borup og forfatteren Charlotte Rørth var det ikke Jesus, han mødte, men Gud.Den første gang var han 15 år og elev på en kristen efterskole. Han havde hørt historier om folk, der mærkede Gud fysisk. Han kendte ikke selv til det, men det virkede spændende.»En aften, da jeg bad min aftenbøn, bad jeg om at måtte mærke Gud. Jeg havde bedt om meget andet, som jeg ikke havde oplevet noget svar på, så responsen kom fuldstændig uventet og overvældende. Det føltes som at blive gennemstrømmet af varmt vand med ren og uforfalsket kærlighed i.Hele vejen fra hoved, ud i tungen og læberne, ned igennem hele kroppen og helt ud i fingerspidserne. Det hele snurrede. Og så prøvede jeg at sige noget. Det lød som elversprog.«.Han anede ikke, hvad han skulle bruge den oplevelse til, eller om han skulle fortælle andre om det. Men én ting skete: Hans forståelse af tro ændrede sig markant.»Oplevelsen flyttede min tro fra kun at være oppe i hovedet til også at være i kroppen.Så når tvivlen rammer mig, kan den ikke sætte sig fast. Jeg mærkede jo Gud. Han blev konkret.« Den anden oplevelse kom mange år senere, for knap to år siden, da han var på en kirkelig sommerlejr med sin kone og tre små drenge. Til daglig er der ikke meget tid til den åndelige side af livet, men en aften kunne han nå at tage til en forbøn. Det vil sige, at der er nogle, der ville bede for ham.Men før han nåede så langt, faldt han øjeblikkeligt og tungt til jorden.»Det lyder åndssvagt. Men helt uventet lå jeg der med snotten i gulvet. Det gjorde ikke ondt. Det var faktisk rart; en følelse af, at Gud sagde: Det kan godt være, at du har travlt, men jeg har dig.« Men de tre mennesker, der ellers skulle have bedt for ham, troede, at han havde fået et ildebefindende.»Det var ret komisk. Jeg havde lyst til at være i det, samtidig med at der stod to mennesker og ville rejse mig op og spurgte, om jeg var okay. Det var meget akavet,« siger han og griner.En ny måde at tale om detMen hvorfor emnet er så sårbart for ham og mange andre, har han svært ved at finde et præcist svar på.»Jeg kunne pege på mange situationer, hvor det er fint, at folk griner af mig. Men ikke her. Her vil jeg gerne tages alvorligt.Der er relativt få situationer, hvor jeg vil føle, at det var okay at fortælle om de oplevelser.Men sådan er det vel med ting? Jeg har en kammerat, der har skrevet en bog om ensomhed som en opfølgning på en bog om venskaber. Jeg skrev til ham og sagde, at jeg lige havde læst denne bog af Charlotte Rørth, og at mit indtryk var, at det hurtigt kan blive ensomt at gå med de her oplevelser.« Jesper Borup oplever, at der i Danmark er fremvokset et større mod til at tale om tro og religion. Efter at have hørt om Charlotte Rørths oplevelse, der mindede meget om hans egen, tog han til et par af hendes foredrag.Men han havde ikke regnet med at se 400 mennesker møde op for at høre om hendes erfaringer.»Jeg tror, at der mangler en ny måde at tale om det på, for jeg har et indtryk af, at mange er troende. Uden helt at kunne finde ud af, hvordan de skal realisere det.«.maria.j.glasius@jp.dk Nogle gange sker det faktisk, at man oplever sådan noget.Men mange gange er der også folk, der slår plat på det.Derfor er det et område, der er super helligt.Daniel Baun, leder af Youth for Christ Er jeg blevet sindssyg? Jesper Borup, journalist.»Jeg ville ikke være kendt som ham, der har mødt Jesus«Fakta: BLÅ BOG Charlotte RørthDansk journalist, f. 1962 i København, nu bosat i Aalborg.Har været ansat ved Nordjyske Medier siden 2003. Inden da arbejdede hun freelance for bl. a.Morgenavisen Jyllands-Posten og Børsens Nyhedsmagasin. Har også været ansat ved Center for Ledelse og på TV 2 Fyn.I 2015 udgav hun bogen "Jeg mødte Jesus" på Gyldendals Forlag. Opfølgeren "Vi mødte Jesus" er netop udkommet.Er gift og har to voksne sønner, Sixten og Niklas. Kort før udgivelsen af sin første bog mistede familien den yngste søn og bror, Frederik.
Journalisten Charlotte Rørth troede, at hun stod alene efter et uforklarligt møde med Jesus. Det gjorde hun ikke. I hendes nye bog, "Vi mødte Jesus", står 70 mennesker frem og fortæller om lignende oplevelser.
Du filokket vores fotograf ud til Absalon. Har det sted betydning for dig?i udlandet i et halvt år. Før det kom jeg her rigtig meget. Jeg spillede bordtennis hver tirsdag og brugte stedet til at koble af med familie og venner, læse op på replikker eller være med til fællesspisning.Det er et sted, hvor der er højt til loftet. Både bogstaveligt talt, men også metaforisk, fordi der er mangfoldighed og plads. Når jeg står her, ser jeg et stort kirkerum, som er malet i alle farver, du kan forestille dig. Det er pangfarver og pastelfarver blandet i et. De smukke kirkevinduer er der ikke blevet gjort noget ved, så de giver et dejligt lys«.Hvor bor du?»Jeg bor på Islands Brygge. I det gamle arbejderkvarter, ikke det fancy område.Der er roligt med brede gader, og jeg kan køre derhen, hvor der sker meget, og så kan jeg trække mig tilbage, når jeg har brug for ro. Tæt på mig er Havnebadet, som jeg ikke bruger meget. Om sommeren er det nærmest et kødmarked med høj technomusik. Det tager overhånd.Der kan jeg være Rasmus Modsat. Jeg får lyst til at sidde på den lokale café Alimentari i en gård. Jeg kan lide at fiandre steder, end hvor alle andre er«. Vil du bytte dit kvarter ud for et andet? »Nej, Bryggen er lidt en outsider, den er sød. Der er plads til børnefamilier, studerende, Linse, der går tur med sin hund, mig og Johnny nede fra bodegaen. Bryggen kan ikke blive strømlinet. Byplanlæggere prøver ellers at bygge nye, filejligheder, og iværksættere åbner smarte vinbarer. Bryggen er tung i røven, den vil ikke rigtig med. Det elsker jeg bare!«. Du skal medvirke i stykket ' Requiem', der ifølge arrangøren handler om, at »vi bærer alle på en hemmelighed«. Har du en københavnerhemmelighed til mig? »Haha, skulle jeg have taget en med? Altså et dirty københavnersted? Men hvis det bliver skrevet i Politiken, er det ikke hemmeligt. Jeg har lyst til at nævne Cafe Haraldsborg på Bryggen, hvor jeg har været 15 gange. Det er en knaldfi bodega.Den er usexet, og hvis jeg gik forbi, ville jeg ikke have lyst til at gå derind.Den ser hærget ud, men er hyggelig«. Har du et hemmeligt åndehul i København? »Ja! Det Kongelige Biblioteks Have ved Christiansborg. Det er så dejligt, at haven nærmest er mennesketom, så man slipper for at forholde sig til andre. Når jeg er derinde, sætter jeg mig på en bænk eller på græsset, hvis det er sommer.Så sidder jeg og glor ud i luften og tænker over livet eller bare ingenting.Haven er et godt billede på, hvad et åndehul er. Man kigger på planter, vand og statuer, ikke på sin telefon eller andre mennesker. Jeg fandt den på en gåtur, da jeg var midt i tyverne og gik på teaterskolen.Jeg havde det sådan: ' Er det en Harry Potter-lem, som jeg har åbnet og er gået ind ad?' Det var totalt magisk. Og helt hemmeligt. Når jeg nævner haven, siger alle andre: ' Nåh, taler du om Det Kongelige Biblioteks Have?'. Jeg svarer: ' Nej! Det er den hemmelige, magiske Harry Potter-alfehave, som ingen kender, og som JEG har fundet'. Hahaha, slap af, Marie!«. Hvor går du i byen? »Jeg er mest til privatfester med dejlige mennesker. Med 50 procent folk, man kender, 50 procent, man ikke kender.Der skal være god mad, drinks, musik og instrumenter til lidt late night-jam. Det må gerne være guitar, klaver og percussion-instrumenter - altså rasleinstrumenter til dem, der ikke kan spille. Ellers er jeg til bodegaer, vinbarer og sportsbaren Café High Q, hvor jeg kan mødes med mine venner, drikker bajere og snakke, mens der bliver vist en kamp på fjernsynet i baggrunden. Min kæreste er Real Madrid-fan, og vi var i efteråret på stadion i Sevilla, det var så fedt! Jeg elsker bare, når alle råber med på en klubs kampråb og slagsange«. Hvis du fien stor pose penge, hvad ville du så forandre i København? »Jeg ville skynde mig at få alt fucking vejarbejde færdigt. Når jeg sover hos min kæreste på Vesterbro, bliver jeg vækket klokken 6 om morgenen af bore-og metallyde.Jeg har måske været på teatret til sent om aftenen og skal være til prøver fra klokken 12 af. Ligegyldigt hvornår er det irriterende at blive vækket af bakkende lastbiler. Det er sikkert nogle fikloakting, som de får fi De skal bare gøre det sindssygt meget hurtigere, end de gør. Og på den positive side ville jeg give en masse, masse penge til små biografer, teatre, spillesteder og steder som Absalon. Der bliver lukket for mange små steder, det er synd. Men de må ikke tage min magiske have fra mig. Min ' alfehave', den må ikke blive brugt til en Heartland Festival vol. 3«.rasmus.straka@pol.dk .
Marie Bach Hansen er blandt andet kendt fra tv-serien ' Arvingerne'. Hun medvirker i ' Requiem', der har premiere på Betty Nansen Teatret 25. januar.
Hvor bor du? »Jeg bor lige i begyndelsen af Amagerbrogade og er først for nylig flyttet tilbage til København efter mange år væk. Jeg er vokset op i Hellerup og Gentofte og har boet i stort set alle bykvarterer i København, men i 1996 flyttede jeg til England og boede der i 11 år, og bagefter rykkede jeg til Aarhus. Det er skønt at være tilbage, for jeg har altid følt mig som københavner.Det er som at vende hjem«. Hvad kendetegner dit kvarter? »Der ser ud, som resten af København gjorde for 30 siden, da jeg var ung i 1980' erne, og det er det, jeg godt kan lide ved Amager. Man har klassiske værtshuse, lidt supermarkeder og forskellige grillbarer og elektronikbutikker. Der er kommet nogle hyggelige cafeer også, men det er ikke blevet så fancy som resten af byen. Det er mere arbejdskvarteragtigt.Vejene deler sig ved Christmas Møllers Plads, og det er, som om det holder noget af byudviklingen ude, og det har sine fordele, så Amager bliver en slags appendiks til København. Samtidig tager det kun otte minutter at cykle fra min lejlighed til Nationalmuseet«. Hvilke mennesker i byen fascinerer dig? »At der er alle slags mennesker. På den måde adskiller København sig fra resten af Danmark, inklusive Aarhus. Og med forskellighed følger en rummelighed, som jeg også tror er større her end i resten af landet. Det er enormt befriende«. Hvor går du ud og spiser? »Jeg har spist en del i Kødbyen, men jeg vil udforske Amager noget mere, for der er helt sikkert værtshuse, der serverer klassisk dansk mad. Jeg kan lide mange slags mad, men vil gerne have mere af den gammeldags slags. Og der er nogle muligheder på Amager, er jeg sikker på«. Hvad er dit yndlingskvarter? »Vesterbro. Det må jeg sige. Der er meget alkohol og mange stoffer, men jeg har aldrig været ude for, at jeg følte mig truet.Det er et forlystelseskvarter, mens Nørrebro ligesom er mere hård. Og så rummer Vesterbro den enorme kontrast mellem speltfamilier, der kører rundt på deres christianiacykler, og den mere hårde del med Mændenes Hjem og narkomaner.At et bykvarter kan rumme begge dele, er ret usædvanligt«. Hvor går du helst tur i København? »I kulturkvarteret med Christiansborg, Nationalmuseet, Glyptoteket og Thorvaldsens.Det er et embedsmandskvarter, men det er et af de smukkeste kvarterer i byen, og det er fuld af majestætiske bygninger langs kanalen«. Hvor finder du eventyr i København? »Jeg ville tage til Amager Fælled. Der er fuglereservatet, man kan løbe en tur, og folk knalder i buskene. Man kan tage den lille tur og se på mennesker eller tage en længere tur og opleve naturen«. Hvad gør dig stolt over København? »At det er en by, der i den grad er blevet tilpasset borgerne med mange cykelstier og metroen, som forbinder byen godt. Så fint fungerer den offentlige transport ikke i resten af Danmark. Og så er det også særligt, at bykernen er beboet.F. eks. i Manchester, hvor jeg boede, var bykernen ikke beboet, og det gør en kæmpe forskel, at der er liv efter arbejdstid«. Hvad ville du vise udenlandske gæster i København? »Jeg ville tage dem med på Nationalmuseet og vise dem Solvognen, på Tøjhusmuseet og vise dem ridderrustninger og på Christiansborg for at se dronningens repræsentationslokaler. De er utrolig smukke. på trods af at de er bygget i 1920' erne. Det er noget af det mest statelige og storslåede, vi har herhjemme.Det fungerer som museum, når dronningen ikke bruger det. Det gør det til et usædvanligt og levende sted«. Hvor ville du tage din date med hen? »Nok ikke på Amager. Det kunne være for at spise godt på Bæst ved Empire Bio på Nørrebro«. Hvornår kan du blive allermest irriteret på København? »Når man har boet i provinsen, kan man godt blive irriteret over Københavns selvtilstrækkelighed. Der er utrolig mange arrangementer, der er planlagt sådan, at man ikke kan nå frem og tilbage på en dag for at være med. Københavnere er ikke gode til mentalt at rumme, at der er mennesker, der bor langt fra hovedstaden, og det giver en negativ effekt ude i landet, hvor det bliver tolket som arrogance. Ikke at det er det, men det er uheldigt«. Hvad synes du overborgmesteren skulle tage fat på? »Han skulle fokusere på at bekæmpe uligheden og fremme diversiteten i byen.Den er så unik«.birgitte.kjaer@pol.dk 
Nationalmuseets direktør Rane Willerslev vil gerne spise stegt flæsk på et værtshus og finde eventyr på fælleden.
Udlændinge-og integrationsminister Inger Støjberg (V) indledte ugen med at tage skarpt afstand fra »griske flygtninge«, som havde fundet »et smart trick« - de lader sig familiesammenføre for derefter at søge at opnå asyl i Danmark, når de allerede er kommet hertil, hvorved kommunen forpligtiges til at skaffe en bolig til familierne.Det skete i en artikel og en blog på dagbladet BT: »Når jeg hører om sager, hvor flygtninge kommer hertil med krævementalitet, griskhed og mangel på taknemmelighed, bliver jeg harm.« Hun slog også fast, at »de griske flygtninge skal stoppes«. Anledningen til ministerens harme var et brev fra Tårnby Kommune, hvor én familie havde søgt om asyl efter at være blevet familiesammenført med et barn på ni år.»Jeg spørger mig selv om, hvad en familie som denne egentligt vil her? Hvis man begynder med at kræve og spekulere i, hvordan man får pumpet systemet mest som noget af det første, når man kommer hertil, så har man en uanstændig mangel på taknemmelighed over for Danmark.Det land og folk som hjælper én, fordi man er flygtet fra krig.« Men ifølge JuraRådgivningen på Vesterbro, som har været partsrepræsentant i sagen med den niårige og hendes familie, er der tale om alt andet end griskhed. Der er tale om nød.I et åbent brev til Inger Støjberg i Information i dag tager JuraRådgivningen til genmæle: Den niårige var flygtet fra krigen i Syrien med sin onkel og tante og deres børn, der beskrives som en stærkt traumatiseret familie. Da familien til den niårige opnåede familiesammenføring med sin far, bedstemor og tre søskende, ønskede Tårnby Kommune ikke at hjælpe med en lejlighed.Derfor havde familien, som var helt uden netværk i Danmark, ikke andre muligheder end at rykke sammen i onklens lejlighed - fire voksne og seks børn under tolv år - skønt den ikke var stor nok. Faktisk varslede boligselskabet en opsigelse af lejemålet, da boligselskabet havde fået nys om, at der boede 10-13 personer i en lejlighed godkendt til maksimalt otte personer.Det var først efter en stribe henvendelser til kommunen om hjælp - en hjælp, som er kutyme i mange andre kommuner ifølge JuraRådgivningen - at JuraRådgivningen ikke så nogen anden udvej for familien end at søge og opnå asyl, hvorved kommunen ville være forpligtet til at finde en passende bolig til den traumatiserede familie fra Syrien.SmålighedGrådighed fra flygtningenes side er der ifølge Asrin Mesbah på ingen måde tale om. I brevet til Støjberg skriver hun: »I mine øjne er det udtryk for en ubegribelig smålighed og ureflekteret hetz mod en befolkningsgruppe, der har meget ringe muligheder for at svare igen.« Hvis der er nogen, der skal bebrejdes i den sag, er det ikke »griske« flygtninge, men JuraRådgivningen, da det er på deres rådgivning, at familien som sidste udvej søgte og opnåede asyl som konventionsflygtninge, siger formanden. Dermed ønsker hun også at gå i rette med udtalelser fra Tårnbys borgmester om, at der skulle være tale om, at der »foregik noget suspekt«, eller at familien skal være kommet foran i boligkøen.»De er stadig væk slet ikke opført i nogen boligkø,« siger Asrin Mesbah fra JuraRådgivningen.Jytte Lindgård, formand for Foreningen af Udlændingeretsadvokater kalder det »groft« at så tvivl om familiens motiver: »Der er ikke tale om, at nogen shopper rundt efter noget her. De kan slet ikke shoppe, for det er ikke dem, der vurderer, om de har krav på asyl. Der er tale om, at flygtninge opfylder de i øvrigt meget skrappe betingelser for asyl. Punktum. Og når man opfylder disse betingelser, har man også ret til en bolig.«.400 sager over to årTårnbys borgmester, Henrik Zimino (S), ønsker ikke at udtale sig om den konkrete sag. Han ønsker heller ikke at stå på mål for udtalelser om griskhed, som ikke er hans.»Jeg har intet udestående med den familie. For mig handler det om det principielle: Hvordan kan det overhovedet ske, at Udlændingestyrelsen pludselig giver familiesammenførte flygtningestatus, når de selv frivilligt har betalt for at rejse hele vejen herop? Den familie må selv skaffe sig en bolig ligesom alle andre,« siger han.Ifølge Inger Støjbergs ministerium er der tale om adskillige hundrede sager årligt, hvor personer skifter opholdsstatus.»Vi ved, at der er omkring 400 sager over de sidste to år, så det er ikke et enkeltstående problem.« Information har forelagt ministeren indholdet af det åbne brev og kritikken fra udlændingeadvokaterne.Hun gentager det synspunkt, at familierne er griske, når de søger asyl efter at have opnået familiesammenføring.»Vi har en familie, som er kommet herop som familiesammenførte, og så er de i et sikkert land « - Men anerkender du, at de har en ret til at søge om asyl? »Og det er så den ret, de har benyttet sig af. Det er konventionsbestemt, og derfor har det lange udsigter at få ændret den del. Det, jeg kan gøre, er at sætte en stopper for de åbenlyse urimeligheder, der ligger i det her.Derfor har jeg valgt at gå den vej, at jeg trawler lovgivningen igennem og ser på, om der er andet, der skal ændres i samme ombæring.« Læs brevet i sin helhed på Information.dk eller på side 17 i dagens avis.fri@information.dk 
Udlændinge-og integrationsminister Inger Støjberg (V) har kaldt dem griske. I et åbent brev fortæller JuraRådgivningen på Vesterbro en noget anden historie om en traumatiseret flygtningefamilie fra Syrien anført af en niårig pige, som ikke længere kunne bo fire voksne og seks børn i en onkels lejlighed.
Hygge på torvetMøf Vesterport 10 8000 Aarhus C Lokalet er lille, men til gengæld er hyggen i top på Restaurant Møf, der siden 2014 har ligget i den østlige ende af Vesterbro Torv. Bag gryderne står kokkeparret Kristine og Michell Wacher Rødbro, der har haft tatar på kortet i forskellige iklædninger siden åbningen.Okseretten fås som forret eller hovedret til henholdsvis 109 og 179 kroner, og den aktuelle udgave af den franske klassiker med løvstikke, kartoffelchips, saltet citron og røget mayonnaise vil uden tvivl få selv den mest kræsne tatar-connoisseur til at udbryde et veltilfreds "møf" ved første bid.Udover tatar byder menukortet på et lille udvalg af forretter, hovedretter og desserter samt en skiftende treretters menu, der står i 325 kroner. Vi foreslår at indtage maden ved den New Yorkagtige bardisk midt i lokalet, hvorfra du kan følge med i Kristine og Michells kokkerier på tæt hold, mens du nyder et glas vin eller to fra det interessante vinkort.Stemning på bistroenKlassisk 65 Jægergårdsgade 65 8000 Aarhus C Frederiksbjergs populære bistro Klassisk 65 har mange år på bagen, og ikke mindst den usædvanlige tilberedning af kødretter har været med til at give stedet kultstatus blandt byens madelskere. Her laver kokkene nemlig maden inde ved bordet, og det kan opleves, når man bestiller restaurantens tatar til 195 kroner. Kokken kommer ind til bordet med ingredienserne, og herefter er du fra første parket vidne til, at han rører kødet med estragon og cornichoner.Det underholdende tatarshow kan opleves både til frokost og aften, og kødet serveres på klassisk vis med sprøde, håndskårne fritter til. Er appetitten til mere, byder Klassisk 65 på et bredt udvalg af franske retter, hvor især den flamberede peberbøf, der ligeledes tilberedes ved bordet, gennem tiderne har vundet mange hjerter. Bag stedet står den kokkeuddannede Søren Andreasen, der siden har udvidet med flere restauranter og vinbarer i Aarhus. Bon appétit!.Gourmet ved åenFerdinand Åboulevarden 28 8000 Aarhus C En af de bedste restauranter ved åen i Aarhus er den anmelderroste restaurant Ferdinand, der har til huse på hotellet af samme navn.Restauranten fik sidste år en flot anbefaling i Michelinguiden, og også brugerne af anmeldelsessitet Tripadvisor vender tomlen op med en karakter på 4,5 ud af 5 mulige. Med andre ord er der ingen vej uden om at besøge stedet, der byder på en stribe retter med inspiration fra det franske køkken ¬ til tider tvistet med moderne smagsnuancer. På tatarfronten lokker restauranten med en vellavet udgave med pommes frites og aioli, der fås for rimelige 155 kroner. Vi anbefaler at indlede kødfesten med en gang jomfruhummer med avocado, melon og macademia-nødder og slutte af med den uovertrufne hindbær-og kokosdessert. På drikkesiden vil vinkortet på omfattende 30 sider med garanti tilfredsstille både den grønneste vinentusiast og den mest erfarne sommelier.Fransk slaraffenlandEt Åboulevarden 7 8000 Aarhus C Et på Europaplads er både en restaurant, vinbar og vinbutik, men trods de mange jern i ilden er der ingen slinger i valsen i køkkenet for enden af åen. Stilen er umiskendelig fransk med retter som snegle, con-fit de canard og foie gras på kortet, og det frankofile slaraffenland har naturligvis også en tatar på menuen.For 188 kroner får du en knivskarp variant af klassikeren lavet efter kokkeikonet Michel Michauds opskrift, og hvis du er nysgerrig efter ingredienserne, er opskriften på iøjnefaldende vis skrevet direkte på den hvide væg med store bogstaver.Trods den franske stil er der hverken snobberi eller fine fornemmelser på stedet, som kan prale med et enormt vinkort af primært fransk tilsnit. Bag restauranten står duoen Morten Sandvej og Lars Eiskjær, der selv beskriver restauranten som "et uformelt madsted med god klassisk stemning, hvor Edith Piaf møder dansk håndværk".Klassisk dansk på barenKrofatters Mad-&amp; Ølbar Guldsmedgade 32 8000 Aarhus C En god tatar behøver ikke koste flere hundrede kroner.På den lille Krofatters Mad-&amp; Ølbar kan du for blot 79 kroner plus 39 kroner for fritter og aioli sætte tænderne i en fortrinlig forretsudgave af kødklassikeren, der røres med kapers, bacon, løg og æggeblomme og en rundhåndet omgang bacon. Med dén pris er der også råd til en hovedret, og vi foreslår at bestille en bøfsandwich med en 250 grams bøf, brasede kartofler og skysovs for 159 kroner eller menukortets ølmarinerede spoleben, der fås med hjemmelavede fritter og BBQ-sovs til samme pris. Alt det kød kræver væske, og her kan gæsterne slukke tørsten i spisestedets store udvalg af specialøl på fad og flaske fra en række danske mikrobryggerier.Restaurantens mad er efter eget udsagn klassisk dansk "med et diskret, moderne touch" og har fået rosende ord i blandt andet den skandinaviske spiseguide White Guide.Luksus ved banegårdenMash Aarhus, Banegårdspladsen, 8000 Aarhus C Et palads for kødelskere.Sådan føles det eksklusive steakhouse Mash, der ligger i Aarhus-kokken Rene Knudsens gamle lokaler ved Hotel Ritz. Det kødorienterede spisested er den aarhusianske aflægger af den københavnske Mash-kæde, og vi er oppe i en prisklasse, hvor eksempelvis en amerikansk ribeye koster 460 kroner plus tilbehør. Til gengæld er forretsudgaven af tatar med 95 kroner prismæssigt nede på jorden og koster blot 95 kroner. Den serveres med piquillo-pebere, skalotteløg, chiliolie, purløg, salat og chips, og man kan også få den som i en hovedretsversion, hvis man lægger 190 kroner. Er du mere til fisk, kan du snuppe tuntataren med avocado, agurk, chili og japansk dressing. I glasset foreslår vi at smage en af de primært amerikanske vine, der dog heller ikke er billige.Den første Mash-restaurant åbnede i København i 2009 og var efter ejernes eget udsagn en reaktion mod det nordiske køkkens sejrsgang sidst i nullerne.jpaarhus@jp.dk 
Den franske klassiker tatar smager som en drøm, når den er lavet ordentligt. Her er seks steder i Aarhus, hvor du kan nyde rå okseinderlår.
Hjertet er i Aarhus Festuge.Men selv står Rikke Øxner lige nu på Roskilde Festival, som hun har forberedt sig godt på ved at købe et særligt tæt regnslag, den våde vejrudsigt in mente.»Jeg kunne godt se, at det, jeg havde med på Northside, ikke var nok,« griner festugedirektøren, der også har badetøj med, »for den dejligste måde at komme gennem dagen på er ved at gå ned at bade i den iskolde sø, det bliver man så frisk af«. Rikke Øxner kan lytte til musikken med ro i sjælen, for årets festuge, der begynder den 25. august under temaet "Bridging" og løber over 10 dage, er i det store hele på skinner. Hun kan se helheden, og se, at programmet hænger godt sammen, siger hun.Der mangler stadig nogle enkelte aftaler, bl. a. om, hvordan man kan lade den traditionsrige bypark mellem rådhuset og musikhuset brede sig ud over den ret trafi-kerede Frederiks Allé.De store linjer ligger fastDer mangler desuden svar fra enkelte fonde, der er blevet spurgt, om de vil være med på nogle af arrangementerne, ligesom et par samarbejdsaftaler hænger endnu.Men det er småting, de store linjer ligger fast, og den 6.juli er programmet - med få mangler - klar til at blive lagt på festugens hjemmeside.»Vi har sammensat et rigtig godt program,« mener Rikke Øxner, der har høje forventninger til antallet af gæster, fordi hun regner med, at aarhusianerne med kulturhovedstadsåret er kommet i »god kulturform« og er klar til 10 dage med leben rundt om i hele byen.»Vi har givet den en ekstra skalle, så man virkelig kan se, at der er festuge,« siger hun, der selv sidste år i sit første år som festugedirektør var ret himmelfalden, da hun så, hvor meget der egentlig skete alle steder.Det ligger fast, at årets traditionelle gallaåbning finder sted første festugedag den 25.august, at det meget utraditionelt sker på Aarhus Teater med forestillingen "Lyden af de skuldre vi står på", og at dronning Margrethe kommer og holder åbningstalen, ganske som hun plejer." Lyden af de skuldre vi står på" er et godt eksempel på den brobygning, som festugen tematiserer.Det er en forestilling, hvor musikerne Simon Kvamm og Marie Koldkjær Højlund har bearbejdet en del af den danske sangskat, som på scenen bliver fortolket af bl. a. teatrets skuespillere og dets kor.Et åbent tema»Det er meget bevidst, at vi valgte temaet "Bridging".Det er ret åbent, folk kan byde ind med, hvad de har talent eller brænder for. Det virker i øvrigt godt, at vi har valgt et flerårigt tema - folk er allerede begyndt at komme med idéer og indspark til næste år,« fortæller Rikke Øxner.»Vores primære fokus i år er by og natur. "Den Blå Bro", hvor man kan sejle fra Brabrand Sø er et fantastisk eksempel på det - man kommer ude fra naturen, og pludselig er der bebygget.« Bådene sejler i år i anledning af kulturhovedstadsåret allerede fra den 15. juli-6.august og igen til festugen.Vesterbro Torv er et andet sted i byen, som ikke ligefrem er kendt for at være grøn, men som nu bliver det, mens byen fester, og så skal aarhusianerne og byens gæster finde ud af at komme ned til havnen, siger Rikke Øxner.»Vi har gjort meget ud af havnefronten i år. Det er her, vi holder første udgave af det, som, håber vi, bliver en arkitekturbiennale, "1: 1 Bridge".Vi begynder i år med "Harbour Magnets", hvor det franske arkitektfirma List i et ret fint projekt tager både gamle og nye eksisterende elementer og skaber opholdsrum rundt om dem.« Festugen har et stærkt samarbejde med 2017-fonden i år, bl. a. om arkitekturprojektet på havnen.Fransk projekt»Vi har før lavet 1: 1-projekter, f. eks. Byparken. Så vi talte med fonden for at finde ud af, om vi i kulturhovedstadsåret kunne løfte sådan et op, gøre det internationalt og få et overordnet blik på, hvad arkitektur kan,« siger Rikke Øxner.Der blev udskrevet en konkurrence, og valget faldt på det franske projekt, fordi det »er højaktuelt lige nu at bruge havnen, mens den stadig ikke er færdig, men langt i processen«. »Så snart vi er på den anden side af festugen, skal vi i gang med at samle penge ind, så vi kan få det igen om to år. Det kan så også blive en del af den legacy, som vi gerne vil have efter 2017 - at få noget blivende. Det vil vi gerne være med til at løfte.«.tina.bryld@jp.dk Fakta: AARHUS FESTUGE" Bridging"Årets festuge finder sted den 25. august-3. september under temaet "Bridging", der skal være tema de næste tre år.Idéen med det er at skabe nye rum, hvor kunst og kultur kan udfolde sig, og hvor byen kan opleves på en ny måde.Rikke Øxner, tiltrådte som festugedirektør i oktober 2015.Dronning Margrethe er protektor og åbner hvert år festen ved en galla. I år er det den 25.august på Aarhus Teater.Godt 500.000 mennesker plejer at tage del i festugens over 1.000 arrangementer.Den 6. juli kan man se næsten hele programmet for festugen på aarhusfestuge.dk.2017  TEMAPå jp.dk/ aarhus2017 kan du med kalender, reportager, anmeldelser og kommentarer holde dig opdateret og få overblik over Aarhus 2017.
Festugedirektør Rikke Øxner håber, at aarhusianerne i løbet af 2017 er kommet i god kulturform. Festugen er i hvert fald klar med et vidtfavnende program fra den 25. august.
GENERELT PÅ landsplan meldes om faldende dåbstal. Det er tydeligt, at barnedåb ikke længere er en helt så selvfølgelig ting som tidligere. Det sker således, at nybagte forældre fravælger barnedåben for deres barn, skønt de selv er barnedøbt og stadig er medlem af folkekirken.Nu er udøbte børn jo ikke afskåret fra at blive døbt på et senere tidspunkt, og nogle bliver det da også, typisk i konfirmationsalderen.Eller som voksne, som vi senest så det med initiativet drop indåb i Kristkirken på Vesterbro.Men her viser det sig, at folkekirken mangler et voksendåbsritual! Når teenagere eller voksne skal døbes, må præsten derfor bruge et ritual, der egentlig er beregnet til barnedåb, og blot huske at sige " hjælpe dig til hans velsignelse..." i stedet for " hjælpe dette barn til hans velsignelse..." og så fremdeles.Hvorfor skal voksne mennesker betjenes med et ritual, der er udformet med henblik på barnedåb? Spørgsmålet må adresseres til biskopperne. Så meget står dog klart: I 1992 mente biskopperne, at enhver dåb i virkeligheden er en barnedåb, og at folkekirken ikke længere burde have et særskilt ritual til voksendåb.Som følge heraf indeholder den nuværende ritualbog kun ét og samme dåbsritual. Fortællingen i Markusevangeliet om Jesus og de små børn kommer dermed til at lyde ved enhver dåbshandling i folkekirken.Men det er dybt problematisk at bruge denne fortælling ved dåb af voksne mennesker. Det var jo ikke de voksne, Jesus tog i favn og velsignede. Det var de små børn og netop kun dem! Desuden handler fortællingen i Mark. 10, 13-16 ikke om dåb, men om velsignelse. Jesus brugte ikke vand, da han velsignede de små. Lad gå, at fortællingen om Jesus og de små børn giver mening som billede på det, der foregår ved en barnedåb, men det er ganske forfejlet at bruge fortællingen som billede på den voksnes dåb. Den voksnes dåb kan på ingen måde være begrundet i, at Jesus ved en bestemt lejlighed velsignede små børn.Hvorfor har vi dåb? Ritualet lader os forstå, at vi har dåb, fordi Kristus har befalet det. Men den begrundelse er for letkøbt. For den såkaldte dåbsbefaling i Matt. 28, 18-20, der indgår i ritualets ordlyd, er først og fremmest en missionsbefaling, der handler om, at disciplene skal drage ud i verden og gøre alle folkeslag til kristne mennesker. Den indforståede formulering " idet I døber dem i Faderens og Sønnens og Helligåndens navn" røber, at dåb i den treenige Guds navn allerede var i brug i menigheden og havde været det i nogen tid. Det er med andre ord ikke startskuddet til den kristne dåbspraksis, vi hører i missionsbefalingen.Hvorledes dåben blev fast praksis i den kristne menighed, ved vi ikke meget om. Vi kender hverken tid eller sted for den første dåbshandling, endsige hvem der har foretaget den. Det kan dog ikke være Jesus, der har foretaget den, for Bibelen kender ikke til, at Jesus har døbt nogen. Med dåbens indstiftelse forholder det sig markant anderledes end med nadverens indstiftelse, hvor vi kender både tid og sted for den afgørende begivenhed samt indstiftelsesord af Mesterens egen mund.Dåbsritualet glider af på spørgsmålet om dåbens indstiftelse med en abstrakt tale om, at Gud ved sin elskede Søn " har givet os den hellige dåb". Men intet om, hvordan Gud " har givet os" dåben ved sin elskede Søn, eller hvorledes. Dåbsritualet fortier ganske, at det ikke er Jesus Kristus, der har opfundet dåben som hellig handling! En dåbsvirksomhed var nemlig allerede i fuld gang, da Jesus trådte frem på arenaen, og just denne førkristne dåbsvirksomhed fik afgørende betydning for Jesus og den første kristne menighed.Evangelierne fortæller os, at Jesus indledte sit virke med at opsøge Johannes Døber og lade sig døbe af ham. Ikke med den kristne dåb, som jo endnu ikke fandtes, men med den dåb, Johannes stod for. Det var en såkaldt omvendelsesdåb til syndernes forladelse. Dåbshandlingen foregik ved neddykning i Jordan. Det gamle, syndige menneske skulle symbolsk druknes i floden, så et genfødt, rent menneske kunne stige op af vandet.Ved Jesu dåb lyder der ifølge evangelierne en røst fra himlen, der udråber Jesus som " min elskede Søn". Bortset fra spørgsmålet om, hvordan vi skal forestille os Guds røst lyde fra himlen, er pointen klar nok: Med dåben i Jordan har Jesus fået fuldmagt til at være Guds Søn på jord, det vil sige mellemmand mellem Gud og mennesker. Dåben er hans afsæt for at foretage sig de ting, vi hører om i evangelierne, og som vores tro bygger på.DEN KRISTNE DÅB står på skuldrene af Johannes-dåben, idet den kristne menighed overtog dåben, men omtydede den, så dåben nu blev omvendelsesdåb til Kristus. Til at begynde med var det mest voksne mennesker, der blev døbt.Den voksne steg ned i dåbsvandet og bekendtgjorde på den måde sin vilje til at lægge sin hedenske eller jødiske fortid bag sig og fremover orientere sit liv ud fra troen på Kristus.Da barnedåben vandt frem, skiftede dåben karakter. Den var ikke længere en personligt motiveret omvendelseshandling, men en traditionsbåret indvielse til at være et kristent menneske. Det er her, folkekirken befinder sig med en dåbspraksis, hvor barnedåb er det normale, og voksendåb er undtagelsen.Dåb til Kristus er pr. definition indgåelse af en pagt med Kristus. Fra gammel tid har ordet " dåbspagt" været brugt om den døbtes forhold til Kristus. Herom vidner adskillige salmer i salmebogen.Det er derfor en mangel, at ordet " dåbspagt" eller bare " pagt" ikke figurerer i folkekirkens dåbsritual.Værre er, at dåbsritualet ikke nævner Kristi egen dåb med et ord. Ritualet kommer på den måde til at mangle remtrækket til fortællingen om Jesus Kristus og hans fuldbragte værk som Guds Søn på jord. Det medfører, at ritualet mister orienteringen. I stedet for at pege på Kristus giver det sig til at anprise dåbens virkninger, som om disse virkninger udløses automatisk ved selve den rituelle handlings udførelse.Folkekirken trænger i den grad til nye dåbsritualer, og der er da også så småt ved at ske noget. Et liturgisk fagudvalg nedsat af biskopperne skal ved udgangen af 2018 fremlægge en rapport om dåb og nadver som oplæg til en påfølgende offentlig debat.Tillad mig i den anledning stilfærdigt at pege på min bog om dåben, hvor jeg giver jeg et bud på, hvordan nye ritualer for barnedåb og voksendåb kunne se ud. I forlængelse heraf giver jeg i øvrigt også et bud på et nyt og meget anderledes konfirmationsritual. Georg Klinting er organist og tidligere sognepræst.Fakta: Hvad mener du?Send din mening til Kristeligt Dagblad eller deltag i debatten på k.dk eller på Facebook om dåb og om folkekirken har brug for et nyt dåbsritual.

Kristoffer Helmuth er som snydt ud af næsen på sin far. Stemmens lyse hæshed rammer heller ikke langt forbi, når den unge skuespiller fremsiger sine replikker på den lille teaterscene på Vesterbro. Energien derimod kan spores helt tilbage til farfaderen og oldefaderen. Den er høj og ekspressiv med en meleret undertone af lune og noget sitrende farligt.Endnu en ung skuespiller dukker op på scenen. Lue Dittmann Støvelbæks replikker falder skarpt og præcist på det samme lidt sløve københavnske som hans fars, og ligesom ham er han en høj og bredskuldret lemmedasker, mens øjnene og øjenbrynene nok mest kommer framor.Så er det blevet Karoline Brygmanns tur til at entrere de skrå brædder. Med et vagtsomt blik og lange slanke lemmer giver hun sine to mandlige kolleger fi-nurligt modspil med et komisk umiddelbart talent. Men det er ikke kun arbejdet som skuespiller, de tre på scenen er fælles om. De er også alle født ind i den branche, som de nu selv forsøger at finde fodfæste i.Karoline Brygmann er niece til skuespillerne Lars, Jens og Martin Brygmann, Lue Dittmann Støvelbæk er søn af skuespillerparret Anette Støvelbæk og Lars Dittmann Mikkelsen, mens Kristoffer Helmuth topper puljen som søn af skuespillerparret Mikael Helmuth og Rikke Bendsen og barnebarn og oldebarn af Frits og Osvald Helmuth.I en barsk branche, hvor netværk og popularitet er afgørende, kan så velklingende efternavne som deres være et kærkomment skub mod en lovende karriere.Men ekkoet risikerer også at overdøve den efterkommer, som vover at træde i familiens fodspor. Temaet for dagens interview eksemplificerer det godt, da jeg møder de tre under en prøve på ' Torben Toben' på Teatret ved Sorte Hest. For det ville være at ignorere elefanten i rummet ikke at nævne den tunge skuespillerarv, som de nyudsprungne talenter bærer med sig. De har nu heller ikke noget imod at tale om deres ophav - det skal bare ikke kun handle om det.Den nye generation af Brygmann, Helmuth og Støvelbæk kan og vil selv, og fra i aften overtager de scenen med Line Knutzons absurde komedie fra 2000.Stykket handler om Torben, som beslutter sig for at æde hele verden, så han sammen med vennen Frantz og hunden Jønsson kan opnå fred og lykke. Men freden slutter brat, da Torben kommer til at hoste kvinden Agga op, og den piercede Povl pludselig slutter sig til selskabet.Livet i garderoben»Vi laver en ' Torben Toben' anno 2018.Tekstmæssigt er der ikke meget, der er ændret, men betydningsmæssigt vil folk nok forstå nogle af perspektiverne på en anden måde, i forhold til hvordan verden så ud i 2000«, begynder Kristoffer Helmuth. De tre teaterbørn har møvet sig sammen ved sminkebordene i teatrets garderobe med kig til Vesterbrogade.Så fortsætter han: »Alle gode fortællinger er jo universelle og tidløse, men ' Torben Toben' taler virkelig meget ind i den verden, vi lever i lige nu i al dens ekstremitet. År 2000 var måske starten på skørhed, og siden er verden bare blevet mere og mere skør«. Hvordan læner det sig op ad forestillingen? Helmuth: »Hvis der er noget tidspunkt, hvor man har lyst til at flygte fra verden, er det måske lige nu. Vi har en større polarisering og globalisering, og så har man valgt en virkelig vild type som præsident i USA, som er blevet hovedsymbol på denne her splittede verden, så jeg kan da godt misunde Torben, at han kan spise hele verden«. Støvelbæk: »Det er jo ikke absurd teater som sådan, men det er en absurd situation, og vi har også talt om den der følelse af meningsløshed, fordi der bliver taget nogle valg rundt omkring i verden, som virker meget ekstreme og ikke så funderet i noget menneskeligt«. I dag skal man være på konstant overalt: Rammer forestillingen også noget aktuelt, fordi man måske i højere grad kan få lyst til at lukke ned for det hele? Brygmann: »Ja, jeg kender da flere, der lukker ned for de sociale medier, fordi det kan blive for meget, og jeg tror også, det er en god idé nogle gange, for det kan godt gå for hurtigt. Det er nok også gået lidt for hurtigt for Frantz og Torben«.Helmuth: »Ja, det virker lidt, som om de har truffet beslutningen om at spise hele verden i en brandert, og der er ikke rigtig nogen af dem, som har forholdt sig til konsekvenserne, for de får jo alt andet end ro«. I er en anden generation end det oprindelige cast: Hvad kan I bidrage med til denne her version? Støvelbæk: »Vi er selvfølgelig sindssygt påvirkede af en tid, som bare er blevet mere og mere individualiseret, og hvor man bliver presset af information hele tiden, så det kan godt være, vi er tættere på denne her følelse af have lyst til at skubbe verden væk, men ellers tror jeg ikke, vores arbejde er ekstremt meget anderledes«. Brygmann: »Nej, vi går til arbejdet med den tekst, der er, og finder nogle karakterer, som skal løse den tekst. Man kan jo lægge det i det, som man har lyst til, men jeg tror bare, det er et zoom ind i en lille mystisk verden på planeten, som kunne havde været hvor som helst og når som helst«. Er der noget, I har tilfælles på scenen, i kraft af at I alle er opvokset i skuespilmiljøer? Helmuth: »Der er ting, som falder mig ret naturligt som f. eks. at lære tekst og replikføring. Men det er jo det samme, som hvis man er vokset op i et hjem med musik. Det er bare et grundvilkår, men jeg tænker ikke, at det giver nogle bestemte fordele eller ulemper«. Brygmann: »For at være helt kedelig tror jeg også, at vores måde at arbejde på bunder i, at vi har gået på den samme skuespillerskole (Den Danske Scenekunstskole i Odense, red.). Men vi bliver måske ikke så imponerede, fordi vi er kommet steder som børn, som andre ikke har«. Støvelbæk: »Ja, for mig er det f. eks. ikke en kæmpe ting at komme herop i garderoben, for jeg er kommet i garderober hele mit liv. Jeg tænker heller ikke: Åh gud, jeg står på denne her store scene, for det gjorde jeg også, da jeg var lille«. Helmuth: »Jeg tror, det giver et ret realistisk og afslappet syn på branchen, og det er noget af det, jeg er gladest for ved det. Jeg har set mine forældre uden penge og arbejde i perioder«. Brygmann: »Ja, man har ikke det der glansbillede, som nogen måske kan have«.Naturligt karrierevalgHvilke overvejelser har I haft i forhold til selv at blive skuespillere? Helmuth: »For mig var det ikke et valg.Jeg har et drive, som jeg ikke kan slippe, og jeg var ret overbevist om, at jeg nok skulle komme ind på skolen, selv om det lyder helt vildt arrogant. Det har jo ligesom altid været the family business, så jeg tænkte: Det er en mulighed for mig, og mine forældre sagde også bare: »Kan du ikke finde på noget andet?«, kontra ' Ej, hvor vildt, du vil det'«. Støvelbæk: »Jeg blev fandeme også advaret meget af alle, hvilket er superirriterende, for vi gør det jo alle sammen, fordi vi elsker det. Men arbejdstiderne er underlige, anmeldelserne er tit ret voldsomme, der er stor arbejdsløshed, og lønnen er ikke særlig god, så der er ikke supermeget andet, der kan drage en i den retning, end at man synes, det er et fedt fag«. Brygmann: »Men det er godt at vide, at det oftest er hårdt, og at det ikke er et kontorjob med fastansættelse«. Man ser jo også børn af skuespillere, som vælger en helt anden vej end deres forældre: Hvorfor er I blevet skuespillere? Brygmann: »Jeg har oplevet min familie som nogle glade, søde, sjove og dejlige mennesker, som er gode til det, de laver, så jeg har kun haft en god fornemmelse, som har inspireret mig til at gå den vej. Jeg kan godt lide, at det er et håndværk, hvor jeg kan bruge mig selv«. Helmuth: »Jeg elskede at lege som barn, og i det her fag behøver jeg ikke at stoppe med at lege. Jeg får lov til at rende rundt og være en fyr, der hedder Frantz, hvis bedste ven har spist hele verden. I går havde vi en lang snak om, hvordan strikkepindene skal limes fast til tøjhunden, og det er derfor, jeg gør det. Jeg elsker, når alle er helt seriøse omkring spørgsmål som: ' Når han slår prutten, skal det så være i højre side?'«. Støvelbæk: »Det går jo meget op og ned i det her fag. Man kan lave noget, som bliver sindssygt dårligt modtaget, og hvis man vælger at gå ind i det, kan det give nogle ret ekstreme nedture.Men det kan også være så sindssygt fantastisk at lave noget på scenen sammen med andre. Den glædesrus er helt eminent.Men jeg gør det også for at mærke, at det kræver noget, fordi det er vigtigt for mig«. Er der noget skuespilteknisk, som I kan tære på fra jeres opvækst? Helmuth: »Jeg havde en lærer, det år hvor jeg kom ind på skuespillerskolen, som sagde til mig: »Problemet for dig er, at hele branchen kan se din familie i dig, så du skal finde ud af, hvad der gør dig til dig«. Så jeg begyndte at læse hos min far, så jeg kunne lære, hvad jeg ikke skal gøre, og hvad der er mig, og hvad der ikke er mig i ham. Jeg sang også min oldefars viser på skuespillerskolen, fordi jeg havde brug for at tage fat i, at der er noget, som jeg ikke kan løbe fra, selvom jeg løber stærkt«. Brygmann: »Og skal man også det, hvis man er glad for det, man kommer fra? Jeg beundrer mine onkler meget, så det har været fedt at få lov til at tage fra dem på tæt hold. Jeg har sparret en del med min onkel Lars. Han er simpelthen så klog, så vi sidder helt konkret og taler om teknik og deler, hvad vi har lært på vores uddannelser«. Støvelbæk: »Jeg har set rigtig mange forestillinger i min opvækst, og når man gør det, ser man også mange forskellige måder at arbejde på, så jeg tror, jeg har lært meget af det, og mine forældre har også delt deres erfaringer med mig, og det har måske givet mig noget«. Hvordan er det som nyudklækkede skuespillere at have efternavne, som forbindes med succes i en ellers svær branche? Helmuth: »Det er helt fint godt, jo. Jeg ved jo ikke, hvor meget det betyder, men det kan da godt være, at når vi sender en mail med vores efternavne, at vi bliver taget en lille smule mere seriøst. Men en ting er navnet, for vi har jo også fået et netværk. Men jeg gør en dyd ud af ikke at blive valgt på baggrund af mit navn«. Brygmann: »Jeg synes også, vi er ret heldige, for vi kunne ligeså godt have heddet nu siger jeg bare Hitler«. Hitler, Lenin og Stalin? Brygmann: »Ja, så ville vi nok ikke blive mødt med så åbne arme, så det er virkelig dejligt at have et navn, som klinger godt, og som folk bliver glade af at tænke på. Det er en god start, men så er det også det, for det er jo dem. Jeg er den første kvindelige skuespiller med mit navn, så jeg skal skabe min egen vej«.Bedømt på præstationenStøvelbæk: »Det virker, som om det mere er folk, der har en forventning om, at der er en forventning, og at vi føler et pres, men det gør jeg i hvert fald ikke. Heldigvis er folk ret professionelle, så vi bliver forhåbentlig bedømt på vores præstationer.Jeg lever i hvert fald i den tro, for det bliver for meget, hvis jeg først begynder at tænke, at det ikke forholder sig sådan«. En klassisk fordom om skuespillere med kendte familienavne er også, at I får alt forærende Brygmann: »Jeg gør sgu ikke«. Helmuth: »Det gør jeg sgu heller ikke.Og det er vigtigt at holde fast i, at man selv har opnået det, man nu opnår, for det ville være forfærdeligt at leve med tanken om, at det kun er, fordi man er født ind i det. Det er simpelthen for royalt til, at man kan holde det ud«. Støvelbæk: »Men jo, så kan der selvfølgelig godt være mailen, som måske har en lille smule mere pondus pga. det navn der, men så er der alle mulige andre gange, hvor folk tænker: Er det kun derfor?«. Helmuth: »Det er faktisk den værste, den der: ' Hvor er du heldig', for jeg har ikke lavet andet end at spille teater, siden jeg var 10 år. Men jeg har aldrig følt, at en chef, instruktør eller kollega har syntes om mit arbejde pga. noget så arbitrært som et navn«. Brygmann: »De skjuler det i hvert fald godt«.Inspiration til at finde egen vejNu fortalte Kristoffer (Helmuth, red.), at han har brugt sin far for at finde frem til, hvem han er som skuespiller: Hvad gør I andre? Brygmann: »Jeg har lavet en del tv inden for den komiske genre, så jeg har gjort mig nogle tanker om, hvad jeg godt kunne tænke mig at dreje det hen imod, så jeg ikke kun kommer til at arbejde med én ting. Men jeg tror også, det handler om noget så basalt som at være en god kollega, så folk har lyst til at arbejde med en. Man er jo bare den skuespiller, man er«.Støvelbæk: »Jeg prøver at lade være med at lægge bånd på mig selv. Jeg vil bare gerne have det godt med det, jeg laver, og det gør jeg på min måde, og ligner det mine forældres, må det være det.Men måske har jeg det forbehold, at jeg ikke sidder og kigger på både min far, mor og onkel. Det er ikke udelukkende dem, jeg henter min inspiration fra«. Hvad drømmer I selv om som skuespillere? Helmuth: »En af de fedeste ting i verden er at spille herinde. Det er så intimt, og man kan ikke skjule noget, så man er nødt til at være ærlig. I det hele taget synes jeg, at teater er allerbedst på små scener, hvor man er tæt på publikum. Det er så fedt!«. Brygmann: »Jeg kunne godt tænke mig at blive ved med at veksle mellem film, tv og teater, for på den måde holder jeg mig vågen. Men ellers håber jeg bare, at jeg får lov til at lave skuespil, og at jeg ikke skal tænke for meget på arbejdsløshed«. Støvelbæk: »Jeg vil sindssygt gerne lave alt muligt forskelligt både i udlandet og her, for jeg har ikke mødt noget endnu i det her fag, som ikke har noget spændende i sig, som jeg gerne vil udforske.Det er bare sjovt at arbejde. Det er det virkelig«.Torben Toben - manden der åd hele verden. 26. jan.-10. marts.Teatret ved Sorte Hest, Kbh. V.WWW sortehest.com.ibyen@pol.dk Det er vigtigt at holde fast i, at man selv har opnået det, man nu opnår, for det ville være forfærdeligt at leve med tanken om, at det kun er, fordi man er født ind i det.Det er simpelthen for royalt til, at man kan holde det ud Kristoffer Helmuth, skuespiller og søn af skuespillerparret Mikael Helmuth og Rikke Bendsen, barnebarn og oldebarn af Frits og Osvald Helmuth Arbejdstiderne er underlige, anmeldelserne er tit ret voldsomme, der er stor arbejdsløshed, og lønnen er ikke særlig god, så der er ikke supermeget andet, der kan drage en i den retning, end at man synes, det er et fedt fag Lue Dittmann Støvelbæk, skuespiller og søn af skuespillerparret Anette Støvelbæk og Lars Dittmann Mikkelsen.Fakta: BLÅ BOG Karoline BrygmannFødt 1985. Niece til skuespillerne Lars, Jens og Martin Brygmann.Uddannet fra Den Danske Scenekunstskole i Odense i 2016.Har spillet med i tv-serierne ' Ditte og Louise', ' Lillemand', ' Yes No Maybe', ' Shit Happens' og ' Bedrag' og i teaterforestillingerne ' Skammerens datter', ' Den indbildt syge' og ' Don Juan'.BLÅ BOG Kristoffer HelmuthFødt 1989. Søn af skuespillerne Mikael Helmuth og Rikke Bendsen og barnebarn og oldebarn af Frits og Osvald Helmuth.Uddannet fra Den Danske Scenekunstskole i Odense i 2015. Har siden været fastansat på Odense Teater.Modtog i 2016 talentprisen ved Årets Reumert for sin medvirken i ' Brødrene Løvehjerte' og ' Lad den rette komme ind'.BLÅ BOG Lue Dittmann StøvelbækFødt 1995. Søn af skuespillerne Lars Dittmann Mikkelsen og Anette Støvelbæk.Dimitterer fra Den Danske Scenekunstskole i Odense i 2019.Har medvirket i tv-serierne ' Borgen' og ' Bankeråt' og lagt stemme til tegnefilm.
Livet som skuespillerbarn kan være lig med et liv i skyggen, men i aften træder Karoline Brygmann, Kristoffer Helmuth og Lue Dittmann Støvelbæk selv ud i projektørerne, når Line Knutzons ' Torben Toben' har repremiere på Teatret ved Sorte Hest.

Grovvareselskabet dLg samler 300 medarbejdere i et nyt hovedkvarter i Fredericia. 
I midten af Jaggers nye fastfoodrestaurant på Nørrebro hænger en håndvask med plads til tre. Det er ikke bare hygiejne-nudging, det er også en nødvendighed, når du sidder med kødsaft løbende ned ad fingrene.For på Jagger spiser man ikke burgere.Man ondulerer dem.Der er efter sigende blevet langet mere end 100.000 burgere over disken, siden bistromanden Rasmus Oubæk med michelinstjerner i bagagen åbnede den første Jagger på Vesterbro sidste år.Inspirationen er McDonaldsk: tjept, enkelt og i en konsistent (men væsentligt opgraderet) kvalitet.Jeg tog en cheeseburgermenu med burger, pommes frites og valgfri drikkevare, og sådan en sag står i 95 kr.Cheeseburgeren, en one stack-udgave, der kan holdes i en enkelt hånd, er enkelt komponeret. Gylden briochebolle, luftig og sprødstegt på indersiden, med sennep, ketchup, cheddar, tre grovgode pickles og en bøf, der spillede den mest juicy førsteviolin, jeg længe har hørt.Friskhakket kød fuldt af smag og åh så smukt stegt. Bearnaisen har Oubæk taget med, og på Jagger serveres den kold og i bæger (10 kr.). En drømmedip med stamina, og derfor er det også kløgtigt udtænkt, at fritterne - velsaltede og tyndtskårne - bare er fritter.Jaggers burgerset er uartigt godt skruet sammen, og det gav mening, at alle andre gæster ved bordene omkring os havde valgt samme menu som mig.Lige på nær min medspiser. Med flakkende øjne mindede han mest af alt sanktbernhardshunden Nana fra Peter Pan-scenen, hvor alle flyver mod Ønskeøen.Undtagen Nana. For fornyelsens skyld - han havde i forvejen to burgeraftaler på Jagger denne uge - sprang han burgeren over og prøvede i stedet Jaggers hotdog (30 kr.). Den er bestemt ikke ueffen, den er bare... ikke Jaggers burger.Hotdoggen bestod af en god hjemmelavet oksepølse og relish i et smørstegt brød med knasende, pandestegte løg på toppen. Vi kunne måske godt have brugt lidt mere smæk på smagen, når nu kortet lover en spicy hotdog, men vi var selv delvist ude om det. Til hotdoggen bestilte vi nemlig en Salty Caramel Milkshake, og den var ved gud salty, så salt og dejligt tungelammende, at den nok bedre egner sig som en dessert eller en læskende opkvikker uden højsaltet mad ved sin side.For lækker var den isoleret set, selv om jeg nu foretrak jordbærmilkshaken, som jeg faktisk aldrig tror, jeg har fået bedre. Og jeg har drukket en del.Vi endte i de højere luftlag, da vi skålede i Jaggersdejligt romtunge daiquiri (45 kr.) med ingefær og kamille og bed i to veloplagte, kødfulde nuggets (35 kr.).Jagger er, hands down, den burgerbar, man drømmer om.morten.hjortshoj@pol.dk Fakta: Kort fortalt om JaggerHipnessfaktorDer må være en lysstofrørssælger i københavnsområdet, der har kronede dage for tiden, for de er overalt. Også på Jagger. De højloftede lokaler med neonskilt på væggene, hiphop på anlægget og gråhvid farveskala tiltrækker både studerende, børnefamilier og madører fra udlandet, der har læst om Jaggers burgerevner. Sammenlignet med andre burgersteder i samme pris-og kvalitetsklasse er komforten i top, men her er mere slagtehussmart end hyggeligt.Dyr vs. billigMenuerne starter ved 90 kr., men du kan få en hamburger for en 50' er. Nogle vil finde burgerne små, men så kan du bestille en med en større bøf. Vil du pimpe din burger, kan du tilkøbe bacon eller salat og tomat, eller give den et skud af de saucer og dressinger, der står på bordene. Jeg har før ventet 20 minutter på en burger hos Jagger på Istedgade, og så er det ikke længere fastfood.Men i den nye Nørrebro-afdeling virker de til at have tjek på logistikken.DommenEn burgerbar i topform! Det giver mening, når Jagger sammen med Gasoline Grill nævnes som byens absolut bedste.På halvandet år har Jagger etableret sig på Vesterbro, Frederiksberg, Amager og nu Nørrebro, hvor kæden tager effektivitet og lange åbningstider fra McDonalds, men skruer op for kvalitet og pris.Deres burgersæt er hamrende godt skruet sammen, ligesom Jaggers milkshake, drinks, nuggets og fried chicken får dig til at vende tilbage igen og igen.
På halvandet år har burgerbaren Jagger spredt sig over det meste af København. Den nye Nørrebro-afdeling er i absolut topform.
DRONNING LOUISES BRO, MELLEM NØRREBRO OG INDRE BYDen kontinuerlige strøm af cyklister, der tramper sig over Dronning Louises Bro, er et yndet motiv blandt turister, der vil dokumentere et af Københavns særkender. Om morgenen og i eftermiddagens myldretid er der trængsel og indædt positionskamp, når vintage-racercykler, Christiania Bikes og gamle herremodeller konkurrerer om at komme først frem og først hjem. Granitbroen, opført i 1887 af Vilhelm Dahlerup og navngivet efter dronning Louise (1817-98), er dog mere end blot en trafikåre. Den er også et socialt mødested, og allerede først på eftermiddagen samles folk med medbragte drikkevarer og musikanlæg på solsiden. Også de grønne anlæg mod henholdsvis Sortedams (øst) og Peblinge Sø (vest) inviterer til at blive hængende. Ud for sidstnævnte står Johannes Hansens skulptur Unge Mennesker som en smuk forgrund for Søpavillonen - endnu et af Dahlerups værker. Synes man, at denne del af byen har en snert af Paris over sig, er det ikke helt ved siden af. Broen munder ud i Søtorvet, hvis bygninger fra 1870' erne er skabt som palæer i franskinspireret renæssancestil.KNIPPELSBRO, MELLEM INDRE BY OG CHRISTIANSHAVNAt dømme efter de til tider anstrengte grimasser er det ikke alle, som giver sig tid til at nyde, hvordan byen folder sig ud på begge sider af Inderhavnen.Udsigten på stykket mellem de to kobberklædte brotårne med bl. a. Operaen til den ene side og Den Sorte Diamant til den anden fejler ellers ikke noget. Det gør stemningen under broen, hvor kajakudlejningen og baren Kayak Republic har til huse, heller ikke. Her kan man leje kajakker og i hele sommerhalvåret slænge sig i strandstole, få en drink og spise noget let. Alt sammen med udsigt til Christiansborg, Børsen og Nationalbanken. Dagligt tager mere end 40.000 cyklister turen over Knippelsbro. Det gør forbindelsesleddet mellem Indre By og Christianshavn til byens travleste cykelsti.Første Knippelsbro blev opført i 1620. Den nuværende er fra 1935 og designet af arkitekten Kaj Gottlob, der også står bag Langebro - begge broer er i dag fredet. Knippelsbro er opkaldt efter en af broens første bropassere, Hans Knip.Man kan fortsat være heldig at se broklapperne gå op.Kayak Republic: Børskaj 12. kayakrepublic.dk CIRKELBROEN, LANGS INDERHAVNEN MELLEM CHRISTIANSBRO OG APPLEBYS PLADS Et stenkast fra Knippelsbro ligger den skulpturelt interessante, scenografisk stemningsskabende Cirkelbro, som er opført i 2015. Cirkelbroen er skabt af kunstneren Olafur Eliasson og ladet med maritime symboler. Lige så meget et sted, man får lyst til at slå sig ned på som fare henover. Et nyt mødested i byen eller måske, ganske enkelt, et kunstværk. Broen forbinder Christiansbro med Applebys Plads over den sydlige indsejling til Christianshavns Kanal, og på den måde gør den det under alle omstændigheder lettere for københavnerne at gå eller cykle i en uforstyrret linje langs Inderhavnen. Et stenkast derfra spiser man godt hos No2, en budgetvenlig aflægger til Michelinrestauranten AOC.No2: Nicolai Eigtveds Gade 32. nummer2. dk E.INDERHAVNSBROEN OG TRANGRAVSBROEN, MELLEM NYHAVN OG CHRISTIANSHAVNHverken Inderhavnsbroen eller Trangravsbroen hører til verdens mest elegante broer, men sammen med Cirkelbroen (ovenfor) er de med til at binde hovedstaden sammen på en ny måde. Trangravsbroen har tre ben. Et til Grønlandske Handels Plads, et til Trangravsvej og et til Islands Plads. Den er skabt af den franske tegnestue Dietmar Feichtinger Architectes og opført i 2014.Den 180 meter lange Inderhavnsbroen, som stod færdig for et år siden, har mødt stor kritik. Budgetoverskridelser, kuldsejlede entreprenører, halvsløje materialer og dårligt design har været en del af den negative historie.Hvad der er ubetinget positivt er, at den engelske tegnestue Studio Bednarskis bro, som er delvist finansieret af A. P. Møller og Hustru Chastine Mc-Kinney Møllers Fond, nu binder Nyhavn og Havnegade sammen med Nordatlantens Brygge og Grønlandske Handels Plads.Restaurant Nomas aflægger, 108, ligger strategisk godt placeret mellem de to broer.108. Strandgade 108. 108. dk.LANGEBRO, MELLEM INDRE BY OG ISLANDS BRYGGESammen med Knippelsbro er den 252 meter lange Langebro den ene af de to centrale broer i København, der binder Indre By sammen med Amager. Historien går helt tilbage til 1686, hvor den daværende Kong Christian den V. lod en træbro anlægge mellem Vester Voldgade og Langebrogade.I 1903 byggede man imidlertid en helt ny svingbro på stedet, der bl. a. skulle føre Amagerbanens tog over Inderhavnen. På grund af den hastigt stigende trafik af biler og sporvogne ændrede behovet sig dog, og efter nogle midlertidige løsninger stod den nuværende Langebro endelig færdig i 1954. Det er en dobbeltfaget klapbro, som er tegnet af Kaj Gottlob. I dag er den kommercielle trafik stort set ikke-eksisterende, og i dag åbnes broen typisk kun tre-fire gange om ugen. Ved broen ligger bl. a. Copenhagen Danhostel i det gamle Europahuset. For få penge kan man her overnatte med en af byens bedste udsigter.Til næste sommer får København endnu en ny cykel-og gangbro parallelt med Langebro.Den skal forbinde Vester Voldgade med Langebrogade på Christianshavn, så cyklister og fodgængere får mulighed for at slå en bue uden om den tunge trafik.Danhostel Copenhagen City. H. C. Andersens Boulevard 50. danhostelcopenhagencity.dk BRYGGEBROEN OG CYKELSLANGEN, MELLEM ISLAND BRYGGE OG VESTERBRO Med Bryggebroen og Cykelslangen er Islands Brygge flyttet meget tættere på Vesterbro. Bryggebroen, som kun er for cyklister og fodgængere, blev etableret i 2006 som den første bro over havnen i mere end 50 år. Den er 190 meter lang og 5,5 meter bred og strækker sig fra Havneholmen bag indkøbscentret Fisketorvet til foden af beboelsesejendommen Frøsiloen. Bryggebroen er skabt som en buet stålkonstruktion spændt ud mellem de to havnemoler. Den kan åbnes for forbipasserende skibe ved, at et af brofagene svinges til side. Om natten danner armaturer i broens gelændere et fint, gyldent bånd tværs over havnen.I stil med broer som Pont de l'Archevêché og Pont des Arts i Paris har broen her fået karakter af kærlighedsbro - kærlighedslåse symboliserende den evige kærlighed mellem et par er låst fast i broens gelænder. Bryggebroen forlænges af Cykelslangen, som stod færdig i 2014. Med start ved Fisketorvet snor den 230 meter lange bro sig ind og ud mellem de omgivende bygninger i første sals højde. Begge broer er skabt af Arkitekterne Dissing+ Weitling.Fisketorvet. Kalvebod Brygge 59. fisketorvet.dk BELVEDEREBROEN, MELLEM FREDERIKS BRYGGE OG ENGHAVE BRYGGE Belvederebroen er det sidste nye skud på stammen i Havneringen, der gør det muligt at cykle, løbe eller gå hele vejen rundt om hovedstadens Inderhavn.Broen, som består af sammensatte elementer af foldede stålplader og en iøjnefaldende rød farve, der afspejler områdets tegl og rustne stål, forbinder Frederiks Brygge med Enghave Brygge i Sydhavnen. Den er opkaldt efter en gammel gård, der lå på den nuværende Sønder Boulevard, og tegnet af arkitektfirmaet SLA.rejseredaktione@jp.dk Om morgenen og i eftermiddagens myldretid er der trængsel og indædt positionskamp, når vintage-racercykler, Christiania Bikes og gamle herremodeller konkurrerer om at komme først frem og først hjem.At dømme efter de til tider anstrengte grimasser er det ikke alle, som giver sig tid til at nyde, hvordan byen folder sig ud på begge sider af Inderhavnen.Fakta: TOM NØRGAARDer forfatter til Turen går til København.CYKELUDLEJNINGBycyklen koster 30 kr. pr.time.For at leje en cykel skal man oprette en brugerkonto.Man kan også oprette sig direkte på skærmen.Tag hen til en Bycykelstation og tag en cykel ved at indtaste brugernavn og pinkode på cyklens skærm. Her kan man se antallet af ledige cykler og evt. booke en cykel i forvejen.Cyklen er udstyret med en elektrisk motor, der assisterer dig op til 24 km/ t. Et fuldt batteri holder til ca. 25 kilometers kørsel.Cyklen kan afleveres på en hvilken som helst af de mange ladestationer i København og Frederiksberg.Skærmen kan vise vej til dem, der er tættest på.Bycyklen har en lås, der giver mulighed for at parkere, hvor man vil, i løbet af turen. Timebetalingen fortsætter, indtil cyklen er sikkert hjemme i en Bycykelstation.Læs mere på bycyklen.dk.
København De seneste år er en række meget iøjnefaldende broer blevet indviet i København. De er med til at binde byen sammen på en måde, der gør det nemmere for cyklister og fodgængere at komme rundt og skyde genvej til nye kvarterer og store kulturoplevelser. Tag på brorundtur og oplev de nye bygningsværker og nogle af de andre ikoniske broer i hovedstaden.
01 Fest Morgenfest i kirken uden tømmermænd på lurSå er det atter tid til at danse søvnen ud af øjnene, når der er igen er »Rise &amp; Shine«. Det er ottende gang, den populære morgenfest finder sted, og denne gang foregår det i Absalon.Konceptet er simpelt. Man mødes og holder morgenfest, inden man efterfølgende går på arbejde, eller hvad man nu vil spendere dagen på. Der serveres ingen alkohol til morgenfesten. I denne omgang er der to DJs på programmet, man kan morgenstrække sig på dansegulvet til tonerne fra COPYFLEX og Ramati aka. Muchacho. I baren kan der købes morgenmad og kaffe. Der er gratis entre til festen. Konceptet har været super populært siden sin start i november 2014, hvor et lille netværk af kvinder under navnet »Renegade Runners« søsatte deres første morgenfest, som et alternativ til de vilde weekendfester, som nybagte forældre ikke længere kunne deltage i.Rise &amp; Shine Absalon, Sønder Blvd. 73, København V Onsdag kl. 7-10.02 Scene Hårdtslående forestilling med Paw Henriksen på GrobHvad er Mike Tyson egentlig for en fisk, og hvad har han med Paw Henriksen at gøre? Det kan man udforske, hvis man smutter en tur på Teater Grob, der onsdag har premiere på forestillingen »Mig og Tyson«. Kampen for at lykkes med sine drømme er et af temaerne i forestillingen. På scenen optræder kun Paw Henriksen og en bokser.»Mig og Tyson« kan opleves frem til 11. maj. Billetter koster 75 kr.-135 kr.Mig og Tyson Teater Grob, Nørrebrogade 37, København N.03 Festival Oplev masser af performance art på VesterbroDer er basis for en række anderledes kunstoplevelser, når der i denne uge er International Performance Art Festival. Festivalen byder med egne ord bl. a. på clubperformance, tekstbaseret scenekunst, koreogra-fisk arbejde, stedsspecifikke værker og live art. Festivalen er den eneste scenekunstfestival i Danmark, der samlet præsenterer queer-relaterede værker på et professionelt niveau. I år har festivalen et nordisk tema. Det hele foregår på Warehouse9. Find billetter via scenen.dk.Performance Art Festival Warehouse9, 26.-30. april.04 Teknologi Naturvidenskab for fuld skrue i ForumUnge som gamle kan dykke ned i naturvidenskaben, når der er »Science« i Forum. Den tre dage lange teknologi-og sciencemesse byder på udfordringer for både kroppen og hjernen. På messen kan man opleve spændende aktiviteter, udstillinger og sceneshows. På den store scene kan man bl. a. se et Mentalistshow med Henrik Svanekiær samt en dissektion af en polarrulv. Der er gratis adgang.Science i Forum Forum, Julius Thomsens Plads 1, Frederiksberg.05 Musik Fælles fyraftensang for friske folk på Nørrebro TeaterNørrebro Teater inviterer til Fyraftenssang under temaet højskolesange.Her kan alle komme og synge med, mens musikere fører an. Billetter koster 50 kr. på nbt.dk.Fyraftenssang Nørrebro Teater, Ravnsborggade 3, København N Onsdag kl. 17-18.15.06 Inspiration Oplev de populære Ted Talks i biffen i KøbenhavnDen 24.-28. april er der »TED 2017: The Future You« i Canada. Det skal københavnere ikke gå glip af, så det kan opleves i CinemaxX. Her kan man lade sig inspirere af de udvalgte talere. Det koster 135 kr. pr. billet.Ted Talks CinemaxX, Kalvebod Brygge 57, København V Tirsdag, onsdag og søndag.

Line Knutzon ser gammel ud. Meget ældre end 52.Det er det første, jeg tænker, da hendes dør bliver åbnet, og jeg står foran et stort smil og spredte træk, jeg synes, jeg genkender fra billeder. Nogen må have givet den en ordentlig tur på forfatterportrættet på flappen af den bog, jeg har grinet mig igennem hele weekenden, flakser det igennem mig, mens jeg prøver at få de to indtryk til at smelte sammen.Øjeblikket efter træder Line Knutzon ud af køkkenet lidt længere nede ad gangen for at sige hej. På vejen passerer hun sin mor. De to kvinder ligner hinanden, med en generations levede liv imellem sig. Jeg havde glemt, at de er flyttet sammen.Føler mig som en idiot.Men det er bare heller ikke det, man forventer, når man besøger en voksen kvinde. At det er hendes mor, der lukker op. Fordi hun også bor her. Det passer ligesom ikke ind i nogen kasser, og det er der heller ikke meget ved Line Knutzons offentlige optrædener, der gør.Da hun i sidste weekend blev brændt af af en journalist, som skulle interviewe hende foran et stort publikum på Bogforum, begyndte hun bare at interviewe sig selv. Talte til sig selv, som om hun var en anden, og svarede så sig selv bagefter.Det er lige så Line Knutzonsk som bogen ' Camille Clouds brevkasse', der har kørt som føljeton i Weekendavisen, og som hun har udgivet for tre uger siden - den første skønlitterære bog, hun har skrevet alene, i en karriere, der har placeret hende som en vores vigtigste dramatikere. Og, uden tvivl, sjoveste.Hvis man har fulgt lidt med, har man oplevet det her: En lettere hektisk, lettere flyvsk og indigneret snøvs, der fra tid til anden skyder noget tankevækkende ud i verden fra et begavet punkt inde bag strithåret. Så folk griner. En vekselstrøm, der til tider erklærer, at alt, hun har skrevet, er politisk, og til andre tider erklærer, at intet er det, sådan rigtigt. En trold, der nægter at passe ned i den æske, hun selv springer op af.Den slags har den offentlige Line Knutzon haft travlt med. Imens har den private egentlig bare været derhjemme.Med sine fire børn. I tyve år.For i Line Knutzons liv har moderskabet både været tilværelsens definerende indhold og stabiliserende ramme. Her har den romantiske kærlighed og seksualiteten godt kunnet gå hen og lægge sig, og det nægter hun at se som et problem.Nu sidder Line Knutzon i sin sofa inde i stuen. Der er lagt et mønstret indisk tæppe hen over den, røde og gyldne, brændte farver. Her er hyggeligt og blødt og lidt hullet og slidt.Selv har Line Knutzon sort på øjnene.Håret er samlet i en hestehale, og der er guld i ørerne. Den lige så sorte hanhund Basse sover tæt op ad hende i sofaen, halvt på ryggen, så det tyndt bekrøllede maveskind er blottet i ren hygge.Line Knutzon er rolig, fokuseret, venlig, sød. Anderledes end i medierne. Det ved hun godt selv.»Det er jo svært at se sig selv udefra, men jeg kan godt sidde sådan overordnet og synes, at jeg ikke helt lige er blevet set. Jeg ved godt, at jeg kan være distræt og forvirret, og at jeg nogle gange taler i øst og vest, men det er jo slet ikke sådan, jeg ser mig selv. Man er altså nødt til at have været rimelig disciplineret for at have været mig«, siger hun.»Som jeg har sagt til min veninde: »Åh, nu lyder jeg som en fra en Helle Ryslinge-film igen. Sådan en, der sætter sig ned, tager bukserne af og bare PISSER på gulvet, hvis hun skal pisse... Men det kan jo også være, fordi man ikke rigtig viser sig«. Det kan også være, fordi det er dén side, Line Knutzon turnerer med.Det kan man høre, når hun siger sådan noget som det her: »Der er middagsselskaber, hvor jeg kan sidde i flere minutter og glæde mig og tænke: »Lige om lidt siger jeg det, for det vil være en rigtig stinker at lægge på bordet. Lige om lidt siger jeg, at jeg ikke har knaldet med nogen i ti år. Og det er jo ikke for at ødelægge stemningen. Det er for at ilte den«. Du kan godt lide at være den, der gør det? »Ja, men jeg kan også godt lide, hvis andre gør det. Kom med noget! Til bordet, til selskabet, til verden«. »Jeg er sådan en, der får selvtillid af at sige noget sjovt. Eller vinde en diskussion.Og ikke bare vinde den, men vinde den på elegant, morsom og vittig vis, så alle bare bøjer sig i støvet. Det stiver mit ego af. Ligesom det stiver mit ego af at skrive noget sjovt, og publikum griner.Det er virkelig vigtigt for mig«. Men der er altså også noget ved Line Knutzon, der ikke rigtig er blevet set. Og måske er det her det forkerte tidspunkt at skrive det, men hun har det med at pakke hænderne ind i ærmerne, mens hun taler. Ligesom man gør på cyklen, når man fryser og har glemt handskerne.Når man passer på sig selv.Bag sofaen står en gæsteseng. Den er til Line Knutzons fire voksne børn, to drenge og to piger, der er mellem 21 og 27 år gamle. Det er ikke længe siden, den sidste er flyttet hjemmefra, men en af dem sover næsten altid i lejligheden.De to ældste børn har hun fået med skuespiller og musiker Martin Brygmann, de to yngste, et sæt tvillinger, har hun fået med skuespiller, instruktør og teatermand Peter Reichhardt. Begge forsøg på at skabe en familie kuldsejlede, mens børnene var helt små. Hun har boet alene med sine fire børn og har ikke haft en mand siden.»Moderskabet udgør 80 procent af, hvad jeg har lavet de sidste 30 år«, siger hun.»Så er der 15 procent job. Og de sidste 5 procent har jeg sovet«. 1970, BT: Lars Knutzon, far til fem-årige Line og 1 ½ -årige Susanne: »Vi har ingen problemer med børnene (...). Jeg prøver så vidt muligt at være hjemme om formiddagen og lege med børnene. Vore unger er nok i forvejen lidt forkælede. Vi hverken slår eller skælder ud. Men det har givet bonus i form af større selvstændighed«. I de første år af Line Knutzons liv flyttede familien rundt i hælene på hendes far, skuespilleren Lars Knutzons, arbejde.Hun nåede at bo syv forskellige steder på Sjælland, Fyn og i Jylland, inden hun fyldte 9.Ikke at der var noget utrygt i det.»Jeg har selv en fornemmelse af, at især min tidlige barndom har været rigtig fin. Min mor er dygtig til at skabe god stemning og rare situationer. Jeg har lyden af en flyverdragt og mig, der går og leger med sådan nogle små køer og grise i plastik - og noget med høns og æg. Jeg kan bare fornemme, at jeg er blevet passet godt på«, siger hun.Line Knutzons far er søn af teaterdirektør Per Knutzon og kabaretsangerinde Lulu Ziegler og var dreng i et hjem, hvor typer som Bertolt Brecht, Josephine Baker og Poul Henningsen gik ind ad og ud af dørene. Et miljø, hvor udflippet var noget, man gik rundt og var i 1940' erne, og hvor 1968 ikke føltes som det store skifte. Hendes mor, derimod, blev født ind i et pænt, højborgerligt miljø, hvor piger ikke nødvendigvis fik en studentereksamen, og hippie var hverken noget, hun var eller nogensinde drømte om at blive. Deres parforhold var bygget på modsætninger, og det holdt ikke. Da Line Knutzon var 9 år, mødte hendes far en anden kvinde, som han stadig er gift med, og Line Knutzon flyttede med ham ind i et af de gamle arbejderhuse i Humleby på Vesterbro i København, mens hendes søster flyttede med moren.»Begge mine forældre var travle i de år, og jeg har en fornemmelse af, at fra det sekund, jeg kunne slippe levende over et lyskryds, så slap de lidt. For meget«, siger hun.Teenageårene blev noget med at stå lidt stivnet i en dynejakke uden nogen klart defineret identitet eller noget umiddelbart behov for at forlade den barndom, som lukkede sig bag hende.Og det hele ville faktisk have været temmelig trist, hvis ikke det var for hendes veninde, forfatteren Naja Marie Aidt, som Line Knutzon stadig er meget tæt på. De to dannede en fiktiv forening, skrev referater og mødeindkaldelser på gamle skrivemaskiner og omtalte sig selv i tredje person som »medlemmerne«, hvis de ikke spionerede mod folk i nabolaget på Vesterbro eller gik rundt i gaderne og lyttede efter en fest, de kunne crashe. Inviteret blev de ikke.Indtil Line Knutzon mødte Martin Brygmann som 23-årig, var hun ret rodløs, siger hun. Uden planer og uden en bevidsthed om, hvad hun kunne eller ville, og der var heller ingen andre, der vidste, hvad der skulle blive af Line. Men så blev hun gravid, kun fire måneder efter mødet med Brygmann, og mens barnet voksede i hendes mave, trådte den unge kvinde også selv frem.Som 7-årig lavede hun radio med sin far. Som 14-årig sad hun alene og læste højt af sin teenagedagbog i ' Børneradio'. Og som 23-årig - og højgravid - blev hun inviteret ud på et værksted på Det Danske Teater, hvor man ledte efter unge mennesker, der kunne skrive til scenen. Publikum skreg af grin, første gang en af hendes tekster blev opført, og siden har hun været en af Danmarks mest efterspurgte dramatikere.1991, BT: »På søndag får en af Danmarks nye, lovende dramatikere, Line Knutzon, 25 år, sin egentlige debut«. 1995, Berlingske Tidende: »Line Knutzon er intet mindre end genial til det med sproget«. Anmeldelse af ' Først bli'r man jo født'.»Det var vel et sammenfald, men jeg kan bare konstatere, at det hele begyndte samtidig: graviditet, mand, karriere, fremtid, lejlighed.Og jeg elskede at være gravid. Men jeg har også været heldig, jeg har haft gode graviditeter.Husk lige, at tvillingerne vejede 3,5 kilo stykket. Altså, jeg var en lille sensation ude på Hvidovre, da de kom ud. De fleste tvillinger vejer måske omkring 2 kilo«. Og hun kunne sagtens have fået fire børn til.»Verden bliver så dejligt lille, når du har små børn. For du har ikke tid til at tænke på alle mulige ting. Ude i verden.Du zoomer ind. Og så er der bare noget virkelig tilfredsstillende ved små børn.De kan have et kæmpe raserianfald ude på gaden, men så kommer man hjem og sætter dem ind i nogle dyner, man laver hyggeligt, og så er der Disney og en mælkesnitte, og så er det hele godt igen«. Det der med at lave hyggeligt er en vending, hun bruger flere gange.»Det er det, der også hedder god stemning.Og når du har fire børn og kun to ben og én krop med måske to arme på - og ingen kongens mønt, og det hele ligner lort - så er det meget værd at kunne sætte sig i en seng med nogle bøger og te og krydderboller. Pakke ind. Det koster ikke noget. Det er helt gratis at lave god stemning«. 1992, Berlingske Tidende: »Line Knutzons og rockmusikeren Martin Brygmanns lille Christianshavns-lejlighed ligner mere en vuggestue end et »digterværksted«. Ludvig på to år og Frida på fire måneder samt deres legetøj fylder meget«. 1995, Ekstra Bladet: »Line Knutzon (...) kunne godt have brugt en hjælpende hånd fra kæresten, skuespilleren Peter Reichhardt, da hun forleden tog sine to små børn med på cafe. Med ungerne i en vogn foran cyklede Line op foran in-cafeen Dan Turell for at fodre afkommet af, men seancen foregik ikke helt uden tumult. Både Frida og Ludvig ville nemlig sidde ved siden af mor, og til sidst måtte Line hæve stemmen og forklare de små, at de altså kun havde en mor, og hun kunne ikke være to steder på en gang. Det hjalp, for Ida og Ludvig spiste derefter pænt videre uden flere brokkerier«.1998, Ekstra Bladet: »Peter Reichhardt skilt. (...) Hverken den nye direktør på Teatret Mungo Park eller hans instruktør-kone har ønsket at underholde med, hvordan hverdagen fungerede for storfamilien, efter at de for to år siden blev forældre til tvillinger«. I begyndelsen af 1998 var Line Knutzon nyskilt, for anden gang, og boede alene på Værnedamsvej med Ludvig på seks, Frida på fire og tvillingerne Karl Frederik og Roberta på tretten måneder. Samme år fik hun sit gennembrud med stykket ' Snart kommer tiden' på Dr. Dante, som blev kaldt det bedste danske stykke, der var skrevet i mange år.»Jeg var i begyndelsen af 30' erne, så jeg havde jo mange kræfter. Men der var også meget. Jeg og min søster har nogle videooptagelser fra den tid og den lejlighed.Og der var ikke én skuffe, der var lukket, alt stod ligesom åbent. Dér lå en bananskræl, dérovre lå en ble. Min søster kom hver weekend over fra Fyn, hvor hun var ved at uddanne sig, med sin lille søn - og så vi gik vi bare i sådan noget legeland. Inde i min lejlighed«. I et af værelserne lagde Line Knutzon en masse madrasser ud på gulvet, og hver aften gik hun og de fire børn i seng klokken halv otte.»Så lå de små her«, siger hun og peger på brystet og armhulerne, som om der lå et dunet hoved på hver sin side, »og de store lå deromme bagved på deres madrasser«.Hun peger skråt bagud.»Så slukkede jeg lyset, rullede gardinet ned og lå og sang aftensange og læste godnathistorie, indtil de små faldt i søvn, og så kunne man så ligge i mørket og føre samtaler med de store. Og så sov vi klokken ni«. Hver morgen vågnede Line Knutzon med børnene klokken seks og stod op. I mange år havde hun aldrig nogen på besøg om aftenen.»Altså, jeg syntes jo, jeg var den, der havde trukket det lange strå«, siger hun.I forhold til at ligge i en seng med en mand? »Ja. Eller i forhold til at være ude i byen - som single. Altså, jeg har aldrig haft interesse for det liv. Dét der, det var det, jeg ville. Selv om det var med lodder og trisser og skilsmisse, og måske var det ikke lige det, jeg havde drømt om. Men jeg har aldrig ligget og tænkt, at bare jeg var et andet sted. Aldrig. Det var mit ønskeliv, egentlig«. Hvad fik du ud af det? »Jamen, det er nok det bedste sted, du kan ligge i livet. Omgivet af børn og den kærlighed, der udveksles sådan en aftenstund.Og så fik jeg min søvn, og det er altafgørende, når du har små børn«. Dengang var der mange i omgangskredsen, der var bekymrede. »Line er alt for knyttet til sine børn«, sagde de. »Line er en hønemor«, »Line er for meget mor«. En veninde sagde for nylig til Line Knutzon, at hun havde været bange for, at børnene tog skade. Men Line Knutzon har aldrig troet på, at det var vigtigt med adskillelse. Hun har holdt på, at jo tættere hun var med sine børn, des bedre.Mens der blev sovet på madrasser på Værnedamsvej, og livet var fuldt af ting i poser og gymnastiktasker, havde folk omkring Line Knutzon travlt med andre dele af tilværelsen. De gik fra hinanden og fandt hinanden, de bankede og hamrede og byggede hemse og skillevægge, og de rev det hele ned igen, også de nye familier, og så købte de andelslejligheder og boede oven på hinanden, eller ved siden af, og forsøgte at lave parforhold igen og igen. Og de havde også travlt med, hvad hun skulle gøre.»»Du skal også leve selv«, sagde de.»Du skal ud og have noget på den dumme«. Og det havde jeg intet behov for. For ved du hvad? Som enlig mor med fire børn havde jeg iskoldt regnet ud, at medmindre kærligheden bare stod ud i lys lue, så kunne jeg ikke drømme om at slå mig sammen med en eller anden random far med to børn, og så var der pludselig seks børn og en helvedes masse køjesenge.Jeg havde lavet to familier, der plum-mislykkedes, ikke? Så jeg vidste bare, at det dér, det kan du godt glemme.Og med mine handlinger var der heller ikke stor risiko for, at jeg gik ud og mødte en«. Hvorfor syntes folk, at du skulle passe på med at give for meget af den ene slags kærlighed, og til gengæld passe på med at få for lidt af den anden, tror du? »Moderkærligheden bliver der gjort lidt nar af, der bliver set lidt ned på den som sådan noget lidt latterligt og lidt svagt. Den anden kærlighed bliver til gengæld fremstillet som livsnødvendig.Men jeg kan bare sige, at moderskabet klart har været det vigtigste i mit liv. Og jeg skammer mig ikke over det. Overhovedet.Men jeg kan godt blive hidsig over, at jeg har skullet kæmpe for det. At jeg har skullet gøre sådan her«. Line Knutzon knytter hænderne op foran ansigtet, som et forsvar.»Jeg har jo også været en, der skulle overleve. Og det forpligter at sætte børn i verden, og det allervigtigste for mig har været at sørge for, at de blev gode mennesker.At de ikke tog stoffer. At de ikke blev socialt skøre eller ucharmerende.Og der har jeg så mærket noget fra omverdenen, der har sagt: »Det er forkert, det, du gør«. Det er ikke rimeligt. Og det kræver, at du holder fast i det, du er. Det har jeg så gjort«. 1999, Politiken: »Stor pris til Line Knutzon.Det er et af dansk teaters allerskæveste hoveder, der nu har modtaget Niels Matthiasens Mindelegat«. Når Line Knutzon fortæller, at hun ikke kunne drømme om at flytte sammen med en tilfældig far med køjesenge, lyder det heller ikke særlig attraktivt. Men det er vel heller ikke derfor, folk finder sammen. De gør det vel, fordi de søger forelskelsen og et fællesskab sammen med en anden, spørger jeg.»Ja, men det har jeg aldrig prøvet«. Har du aldrig været forelsket? »Jo, men jeg har aldrig prøvet at få noget ud af det. Andet end børn. Da jeg for eksempel mødte Peter, blev jeg sindssygt forelsket i ham, og det var også meget kropsligt, det var alle de der ting, og det var også meget svært for os at blive skilt.Men den del af kærligheden, forelskelsen, den kan alle sgu komme med. Man kan jo næsten opfinde noget i et andet menneske, som man falder for, og så gennemleve det der med at være fuldstændigt balstyrisk og forelsket og erotisk og ikke kunne styre sig«, siger hun.»Men samtidig med, at jeg godt véd, hvor stærke de følelser er, så ved jeg også, at det ikke varer... så længe igen. Og den rigtige kærlighed, den lange, det har jeg ikke oplevet. Eller, jo, jeg har måske set det hos nogle venners forældre.En omsorgsfuldhed. Kærlighed. Støtte.Det er dét, jeg tænker er den rigtige kærlighed, og det har jeg ikke prøvet«. Basse drejer lidt rundt, strækker benene ned i sofaenden.»Jeg har aldrig prøvet, at der var en partner, der tænkte på, hvad der ville være rart for mig. Sådan: »Jeg tænkte, kunne du ikke have lyst til det her, hvordan kan jeg hjælpe dig med det?«. Og jeg har heller aldrig selv prøvet at gøre det ved en anden. At udvise den omsorg«. Hvorfor har du ikke selv kunnet det? »Jamen, jeg var sammen med Martin i to et halvt år, og jeg var sammen med Peter i tre. Det er jo sindssygt dårligt gået.Og vi nåede aldrig derhen«. 2000, Berlingske Tidende: »Letfordøjelige Danter. (...) Mens alle aviser roser Line Knutzon for hendes rivende, ravende, rablende og fabulerende sprog, mener de fleste af anmelderne også, at stykket flader ud mod slutningen, og at det simpelthen er for langt«. Om ' Torben Toben' på Dr. Dante.2006, Information: »Line Knutzon får Holbergmedaljen«. Mens vi har talt sammen, har Line Knutzons mor været på gaden, og nu er hun tilbage og går rundt og pusler. Trædøre lukkes op og i. Hendes fodtrin i gangen.Det var moren selv, der forsigtigt foreslog, at hun kunne flytte ind i lejligheden på Frederiksberg, og Line Knutzon sagde ja med det samme. Siden april i år har de to boet sammen.For Line Knutzon var det afslutningen på en krise, at hendes mor flyttede ind.Hendes sidste barn var flyttet hjemmefra, en ny livsfase bankede på, og samtidig følte hun, at hun var løbet tør for ideer kunstnerisk. Og for penge, hvilket har været et gennemgående problem. Mens børnene var små, måtte hun nogle gange rundt i opgangen for at låne et rugbrød, så de kunne få noget at spise. Nu deler hun huslejen med sin mor.Da hun var i 40' erne, var der år med lignende følelser af at være drænet, men der var også kunstneriske succeser som ' Håndværkerne', der blev opført i 2008, og som er det eneste, hun rigtig har tjent penge på i sin karriere. I begyndelsen af tierne gav det tætte og givende samarbejde med Naja Marie Aidt og Mette Moestrup om fællesbogen ' Frit flet' fornyet energi.»Den seneste krise begyndte, da jeg blev 50, hvor jeg faktisk fik et ordentligt gok i nøden. For folk begynder at dø i de her år. Helt ud af det blå. Og det var noget, der virkelig gjorde mig forskrækket.Der var nogle dødsfald omkring mig, som var voldsomme. Det tog hårdt på mig«. Samtidig opstod der en sorg i Line Knutzon, en følelse af moderskabets ophør, nu hvor hun ikke længere var en livsnødvendighed for sine børn.»Man begræder egentlig ikke, at de flytter. For jeg er jo så glad for at se dem i deres små lejligheder og værelser, og det er en kæmpe fest at få en sms, hvor der står, at en sidder og hygger sig derhjemme alene og har lavet kylling. Nej, det, man begræder, det er, at din krop og din sjæl skal forstå, at en tid er uigenkaldeligt slut. Alt det tabernakel, der har været for at bringe dem frem til det sted, hvor de kan klare sig selv, det er overstået«. Når Line Knutzon taler, taler hendes hænder med. Griber ud efter de ting, hun taler om, former luften.»Jeg havde ikke kigget mig ordentligt i spejlet i tyve år, og da jeg endelig løftede blikket, var jeg blevet 50. Jeg blev konfronteret med mig selv. Med vilkåret: Nu er du her. Se dig selv. Og det syntes jeg var barskt, og det har ikke noget at gøre med, hvordan jeg ser ud, for sådan noget nægter jeg simpelthen at pibe over. Men fakta er bare, at folk på min egen alder forsvinder nu. De bliver syge, og de dør«. For mange kunne det nok godt gøre en livskrise værre, at man flyttede sammen med sin mor? »Det er muligt, men jeg kan bare konstatere, at det har løftet min livskvalitet væsentligt, at min mor er flyttet ind. Fordi du er i kontakt med noget levende. Og du har en forpligtelse over for noget andet end dig selv. Min mor og jeg laver jo nogle aftaler hver dag. Det er ikke godt for mig at være så fri, at jeg kan gøre, hvad jeg vil«. Hun får en tanke.»Det er faktisk lidt som at få en hund, som er noget, jeg siger til mange enlige: »Få dig nu en hund«. Hvad gør du så, når hun en dag dør? »Jamen, så dør hun. Det er livets gang.Min mor er utroligt kold, hvad angår døden, og hun vil hellere have, at det er mig, der finder hende i en sær stilling på gulvet, end at man ligger og har pisset i bukserne på et plejehjem. Og på et tidspunkt kommer der vel nogle børnebørn, jeg kan tage mig af«. Da Politiken ringede til Line Knutzon i april for at høre, om hun ville skrive avisens 1. maj-tale, var det hendes mor, der overtalte hende til at sige ja. Hun stod og råbte: »Det kan du godt, Line«. Og så blev det sådan. Dagen efter ringede Gyldendal for at høre, om Line Knutzon ville udgive sin føljeton fra Weekendavisen, ' Camille Clouds brevkasse', som bog. Siden den udkom for tre uger siden, har alle villet tale med hende. Og mens Line Knutzon har haft travlt, har nogen lavet aftensmad. Blomkålsgratin, frikadeller med kartoffelsalat, scrambled eggs på rugbrød med ketchup. Hendes tøj er blevet vasket.»Det har jeg aldrig prøvet før, faktisk, at nogen har lavet mad til mig, når jeg kommer hjem. Hold kæft, hvor har det været en hjælp«. 2017, Information: »Line Knutzons brevkassebog er et festfyrværkeri af hån, ynk, klynk og suk«. Anmeldelse af ' Camille Clouds brevkasse'.Det første brev i ' Camille Clouds brevkasse' er fra en 45-årig kvinde med to børn, der skriver, at hun leder efter et gratis sted at bo på sin egen krop. Figuren opstod efter en snak i Frit Flet-gruppen, hvor de havde talt om, hvor mange penge kvinder bruger på deres krop, behandlinger og cremer og pincetter og shavere.»Jeg har jo selv taget en beslutning om, at jeg ikke går til antirynkebehandlinger overhovedet«, siger Line Knutzon.For nylig var der en veninde, som pegede på Line Knutzons ansigt og sagde: »Ved du godt, at du kan få fjernet de der?« Line Knutzon trækker konstaterende en finger ned fra hver næsefløj og til mundvigene, hvor tiden har tegnet en lille fuge.»Først blev jeg pissesur over, at hun havde introduceret dem for mig, for jeg anede ikke, at de var der. Bagefter overvejede jeg, om jeg skulle få dem fjernet.Men så er vi tilbage ved de dødsfald, der har været omkring mig: Altså, der er folk på min alder, og yngre endnu, som har måttet tage herfra, som har skullet slippe livet og alle dem, de elskede. Og de mennesker, de ville have givet alt for at få de der. Alt. Og for at ære dem - og mig selv og kvinder i det hele taget - så har jeg tænkt mig at beholde dem«. Hun holder en pause, og øjnene har et lag af vand, da hun taler igen.»Jeg synes faktisk, det er en hån.Jeg bliver så gal over det. Det er så fucking... altså, er du klar over, hvor strengt det er? Hvor fucking strengt det er? At vi skal fjerne os selv?«.Hvad mener du med, at vi skal fjerne os selv? »Jamen, det ér da at fjerne det, du er.Jeg er halvgammel! Jeg har rynker! Og jeg har gudskelov ikke noget at miste, for jeg har aldrig gjort mig afhængig af mænds blik. Så det er lige meget for mig.Jeg går gerne i front med mit rynkefjæs«. 2017, Berlingske: »Line Knutzon: »Jeg er ikke så glad for det helt eksplicitte politiske teater.« 2005, Information: »Line Knutzon har altid syntes, beskrivelsen af hendes stykker som apolitiske var dybt irriterende«. Siden Line Knutzon var barn, har hun spurgt sig selv, om virkeligheden egentlig bare er et teater, som nogen opfører for hende. Om folk i virkeligheden er kulisser, om deres tøj er kostumer.»Altså, religion, kongehuset, kønsroller - det ér jo bare noget, vi har fundet på.Noget, som har udviklet sig, og alting kunne meget let være helt anderledes.Det kommer an på, hvilken historie vi fortæller«. Når man ser sådan på samfundet, livet, hverdagen, er det måske også nemmere at holde fast i, man lige så godt kan definere sin egen vej.»I virkeligheden vågner jeg op hver morgen og forstår ikke en lyd. Hvorfor er vi her? Hvad skal vi? Jeg forstår ikke the point. Fordi der ikke er nogen«. Med tilværelsen? »Ja. Det kan der jo umuligt være. Hvis du kigger ud i universet - størrelsesforholdene alene gør jo, at der umuligt kan være en mening med det hele, med os«. Line Knutzon har ikke været i et parforhold siden sin sidste skilsmisse. Men for nogle år siden gav hun efter for sine veninders pres.»Så prøvede jeg lidt, et par gange. Men det udløste jo straks, at jeg fik lungebetændelse og bihulebetændelse og alt sådan noget«. Det er sådan noget, som du altid siger: »Så fik jeg lungebetændelse og bihulebetændelse«, og det kunne jeg også godt skrive ned, for det er jo meget sjovt. Men det siger ikke rigtig noget? »Nej, men så kan vi også bare sige: Jeg brød mig ikke om det. Overhovedet. Jeg har ikke mødt nogen, jeg blev forelsket i, og det er ikke godt for mig at være sammen med nogen, jeg ikke er forelsket i.Det er for sårbart«. Hvorfor er det det? »Fordi jeg har født fire børn. Fordi jeg er 52 år. Fordi min krop har skullet bære, den har slæbt, den har puklet rundt. Og den historie, der er skrevet på min krop, den kender en ny mand ikke. Det er faktisk kun min sidste eksmand, der ved, at grunden til, at min krop ser ud, som den gør, det er på grund af tvillingerne. Jeg har jo haft syv kilo børn inde i min mave, og så opstår der altså bare en sårbarhed, hvis der kommer en, der hedder Mikkel, som man har mødt på Tinder. Og man så skal lægge sig på et lagen i en eller anden lejlighed på Musvågevej i Nordvest. Med den fine, fine, fine krop man har. Hvor Karl Frederik, Roberta, Frida, Ludvig, Martin og Peter og jeg har en historie sammen. Det er voldsomt«. Mens Line Knutzon siger sine børns navne, og sine eksmænds, lægger hun hænderne på kroppen, for at vise, hvilken historie hun taler om.»Der er noget storytelling i den her verden om, at sex er noget af det vigtigste - og jeg synes, det er sindssygt opreklameret.Jeg har prøvet at have et virkelig godt sexliv, så det er ikke, fordi jeg er en ' frigid kælling', som man på hånlig vis kalder det. Jeg ved godt, hvad det er.Og grunden til, at det var godt, var, fordi der var en stor tiltrækning og forelskelse og kærlighed. Men det er næsten, som om folk har sat sex på listen over menneskerettigheder, altså, som om det er en rettighed, man har. Det er det ikke. Og man kan sagtens leve uden. Og der er rigtig mange kvinder, der lever uden. Og de lever i hemmelighed med det. Fordi det er en pinlig ting«. Synes du, det er pinligt? »Nej. Men jeg er jo ikke idiot. Jeg ved, at alt er sex. Jeg kommer blandt rigtig mange mænd, så jeg ved godt, hvordan man taler om kvinder. Om vi er fuckable eller ej. Og jeg ved godt, at hvis man helt åbenlyst siger, jamen, jeg er faktisk aseksuel, jeg gider faktisk ikke, så får man den der: ' Jamen, hvordan lever du uden det?'. Men det er intet problem at leve uden sex. Jeg skal vigtigere ting på posthuset end det«. Basse hopper ned fra sofaen, strækker sig og dasker ud i gangen.»Men jeg ville gerne opleve at blive forelsket igen. Det kunne jeg faktisk godt tænke mig. Måske når jeg er 60?«, siger Line Knutzon.»Men så tænker man også, at hvis man endelig mødte en og blev forelsket, så ville han eller jeg sikkert gå hen og få en blodprop med det samme. Så havde vi én god dag sammen, og så døde vi«. Hun smiler. Hænderne er i ærmerne.»Sådan begynder man også at tænke«.gudrun.marie.schmidt@pol.dk .Er du klar over, hvor strengt det er? Hvor fucking strengt det er? At vi skal fjerne os selv? Line Knutzon om rynkebehandling Lige om lidt siger jeg, at jeg ikke har knaldet med nogen i ti år Jeg kan godt sidde sådan overordnet og synes, at jeg ikke helt lige er blevet set Det er helt gratis at lave god stemning.Fakta: BLÅ BOG Line KnutzonDramatiker og forfatter. Født 1965 i Odense, opvokset i København.Brød igennem med ' Først bli'r man jo født' i 1994. Reumert som Årets Dramatiker i 1999 for ' Snart kommer tiden'. Danske Dramatikeres hæderspris i 2000. Holbergmedajlen i 2006.Har skrevet to børnebøger sammen med Peter Frödin og fællesbogen ' Frit flet' med Naja Marie Aidt og Mette Moestrup.Mor til fire voksne børn. To med skuespiller og musiker Martin Brygmann, to med skuespiller og teatermand Peter Reichhardt.Læs: Tre sjove uddrag fra Line Knutzons seneste bogLilian Munk Rösing skrev i sin firehjertede anmeldelse af Line Knutzons bog 'Camille Clouds brevkasse' der blev bragt i Politiken i oktober:»Der er hos Knutzon en komik, som angår rigets og verdensøkonomiens absurde tilstand. Og så er der en komik, der angår tilværelsens grundlæggende absurditet, som selvhjælpsreligionen og pengetroen bare er dårlige løsninger på. Hurra for Camille Cloud«. Her bringer vi tre brevkasse-eksempler fra bogen:.Hej Camille1 Jeg er en pige på 2 år der bor sammen med en mand og dame.Vi kører meget rundt i deres Audi, men vi stopper aldrig ved noget.Nogle gange vender manden sig om og smiler til mig. Jeg ved ikke hvorfor, og jeg smiler ikke igen. Damen vender sig aldrig om. Jeg ved ikke hvem disse mennesker er, og jeg ville ønske jeg boede hos en tyk dame jeg engang så stå ved et busstoppested.I går snakkede de om at lave en ny træterasse i sibirisk lærk. Jeg ved ikke hvad det betyder, men jeg kan instinktivt mærke at jeg ikke vil være med til det. Hvorfor bor jeg hos dem? Hvem er de? Findes der en udvej? Eller en pegebog om emnet? Freja, 2 år.Hej FrejaDet er din mor og din far, og der findes hverken pegebøger eller udveje.CC.Til CC2 Jeg er et midaldrende fattiglem der p. t. huserer langs banelegement på Valby station. Her prøver jeg at skrive et stykke dansk dramatik, men grundet nervøsitet over økonomiske forhold har jeg bidt mine fingre af. Jeg har sat et par havehandsker på stumperne for ikke at vække opsigt, men det går hårdt ud over kvaliteten af det jeg skriver, og jeg er nu begyndt at gnave i mine arme i søvne. Jeg frygter at jeg på den lange bane æder hele mig selv pga. dårlige nerver.Hjælp.M. v. h. Rudy Ramshøj.Hej RudyDu har selv valgt at blive dramatiker, og det er dyrt, og der er ingen der nogensinde vil takke dig for det. Stop dine aktiviteter øjeblikkeligt og find et erhverv hvor man skal bruge sine fødder. F. eks. vintrampning.Dit hverv er en hobbyvirksomhed som du selv må betale for, ligesom jeg selv betaler for at gå til pilates hver onsdag.CC.Til Kamilla Klud-NielsenI anledning af dit 50-års-jubilæum som receptionist fremsender jeg hermed mine største lykønskninger.Du har gennem årene vist dig som en engageret og loyal medarbejder her hos os i LMT PLAST. Dit smittende humør, din latter og altid positive indstilling til tingene har gjort dig afholdt både hos kunder og personale. Jeg ved gennem fortrolig samtale med dig at du gennem årene har været ked af din hale. Men du bærer den flot, især når man tænker på hvor lang og tung den er. Vi håber meget du bliver hos os de næste 10 år.Mogens Hald, adm. direktør.Hej MogensDu har sendt forkert.CC.
Egentlig er der ingen mening med tilværelsen. Men så alligevel... For i de mange år, hvor Line Knutzon gik i seng kl. halv otte sammen med sine fire børn - for nedrullede gardiner og med madrasser på gulvet - var hun det bedste sted i livet, midt i moderskabet. Hun lavede to familier, der »plum-mislykkedes«, og siden børnene var små, har hun ikke haft en mand. Eller savnet noget. Det har omverdenen ret svært ved at acceptere.
Der er for få deltagere i den stående diskussion om Danmarks Radio, og hvad der bør være mediets fornemste public service-opgaver, og derfor indleder DRs generaldirektør, Maria Rørbye Rønn, i dag en serie møder med borgerne rundt om i landet.Det første møde begynder i dag kl. 17.30 i Aabenraa i Sønderjylland, og her vil Maria Rørbye Rønn besvare spørgsmål fra »kunderne«, samt høre om deres forventninger til DR.»Pointen med møderne er, at det er en meget snæver og afgrænset gruppe, der diskuterer DR - det er politikere, det er mediebranchen og meningsdannerne - og jeg synes, at det er vigtigt at have en dialog med dem, som det egentligt handler om, nemlig befolkningen,« siger Maria Rørbye Rønn, der har DRs nye mediedirektør, Henriette Marienlund, med sig, samt en stribe af DRs kendte studieværter til at styre spørgelysten.Generaldirektøren har ved tidligere lejligheder selv oplevet at blive klogere, når hun hører brugernes ufiltrerede meninger, som for eksempel ved et arrangement på Vesterbro i København sidste år, hvor mange unge fik luft for deres ønsker til DR.Samtidig afviser Maria Rørbye Rønn, at arrangementerne er en måde at styre uden om den privatejede presse, der i årevis har kritiseret DRs dominerende position på nyhedsmarkedet.»Det er ikke en måde at gå uden mediebranchen, for begge perspektiver er vigtige. Det er vigtigt at have en debat med branchen om, hvordan vi sammen sikrer, at der er et stærkt dansk indhold til befolkningen i fremtiden.Men samtidig er det befolkningen, der ejer os, og derfor er det også vigtigt at høre, hvad den mener, og ikke bare en lille sluttet skare, der er flittige til at mene noget på Twitter,« siger Maria Rørbye Rønn til Berlingske.DRs møderække bliver holdt under overskriften »DR direkte«, og yderligere otte møder skal afvikles, hvoraf den sidste bliver på Bornholm i oktober.Sideløbende med DRs møder har kulturminister Mette Bock (LA) og de politiske medieordførere allerede påbegyndt møderækken »Antennerne ude«, der er en tilsvarende række borgermøder, som skal levere input til forhandlingerne om det medieforlig, der skal gælde fra 2019.»Jeg synes, det er skønt, at Mette Bock og ordførerne bidrager til dialogen med borgerne, og her tror jeg også, at der kan komme nogle andre pointer frem end dem, man plejer at læse i avisspalterne. Jeg håber, at vi kan udveksle den viden og de erfaringer, sådan at den viden, som vi hver især har indsamlet, bliver gjort tilgængelig for os alle sammen,« siger Maria Rørbye Rønn.Kulturministeren kommer til borgermøderne med intentioner - og et regeringsgrundlag - om at stække DR med færre kanaler og lavere licens, men generaldirektøren afviser, at DRs møder kan ses som et forsøg på at trække folkestemningen i en modsat retning.»Vi har ikke anden intention end at tale direkte med befolkningen om, hvordan de oplever indholdet. Vi vil have diskussion i øjenhøjde om dokumentarer, drama og børne-og unge-indholdet, og på måde har møderne ikke noget med den politiske situation at gøre.DR har altid haft offentlige public servicemøder med befolkningen, og dem tager vi nu ud i landet,« siger Maria Rørbye Rønn, der forsikrer, at møderne ikke blot er et PRstunt.»Jeg har selvfølgelig ikke mulighed for at virkeliggøre alle folks ønsker, men husk, at det er befolkningen, vi er til for, så derfor er det deres stemmer, der er de vigtige.95 procent af befolkningen bruger DR, så vi har fat i den brede befolkning. Men det er ikke en selvfølge i en medieverden, der er under hastig forandring, at det bliver ved at være sådan - derfor mener jeg, at det er vigtigt at lytte til seerne og lytterne« siger Maria Rørbye Rønn, der håber at kunne nå så repræsentativt et udsnit af befolkningen som muligt.»Vi skal levere programmer af høj kvalitet med indsigt og udsyn. Men det er også vigtigt at bevare taget i den brede befolkning, så den generelle samfundsdebat ikke kun bliver for de privilegerede med lange uddannelser og høje lønninger. Der skal være noget for alle, ikke bare for dem, der ser Deadline og lytter til Orientering,« siger Maria Rørbye Rønn.Hun erkender, at DR har en særlig udfordring på mediemarkedet, når det handler om at fastholde de unge seeres opmærksomhed, men hun mener selv at have erfaret, at unge lyttere og seere fortsat er interesseret i de public service-programmer, som DR leverer.»Vi tilbyder programmer til de unge som for eksempel »Prinsesserne fra blokken« og den norske serie »SKAM«, hvor vi prøver at komme ind i nye virkeligheder, vi arbejder med nyhedsformidling og dokumentarer til de unge, og det ser jeg ingen streamingmedier levere overfor gruppen. Netflix og YouTube er dygtige til det, de gør, men jeg oplever, at vores tilbud er et helt andet,« siger Maria Rørbye Rønn.DRs møde begynder kl. 17.30 på Folkhjem på Haderslevvej i Aabenraa, og aftenens værter er Christian Degn fra »Hammerslag« samt Anette Johnsen og Anders Bonde fra P4, DR Syd &amp; Esbjerg.krl@berlingske.dk »Det er vigtigt at bevare taget i den brede befolkning, så den generelle samfundsdebat ikke kun bliver for de privilegerede med lange uddannelser og høje lønninger.« Maria Rørbye Rønn, generaldirektør, DR.
Det er normalt en snæver gruppe af meningsdannere, der diskuterer DR, mener DRs generaldirektør, Maria Rørbye Rønn. Derfor indleder hun i dag en række møder for at høre de almindelige borgeres mening.
Naima er sent på den. Hun kommer gående hen over parkeringspladsen ved busstationen i Tingbjerg. Det sorte, krøllede hår er bundet op i en hestehale, i hænderne har hun sin morgenmad bestående af toastbrød og Nutella.Naima har boet i Tingbjerg næsten hele sit liv.Hendes forældre stammer fra Somalia, og hun er den næstældste af seks søskende. På sin spinkle skulder har hun en kæmpe taske med nattøj og puder, så hun kan overnatte i Pigegruppens' lokaler i København.Pigegruppen har siden 2006 været Københavns kommunale tilbud til socialt udsatte piger i problemer med alt fra familie, bolig og misbrug til vold og lavt selvværd.Men hun skal noget først. Hun skal ud og ride sammen med 11 andre piger. Normalt har hun jeans og en kort trøje på, men i dag har hun skiftet til ridebukser og mudrede ridesko.Naima gaber. Hun kunne ikke sove i går, fordi hun var spændt. Hun har gået til ridning i den lokale rideklub i over et år. Trukket heste ind fra folden, travet, galopperet og sprunget. I dag vil hun gerne vise de andre og sig selv, at hun er god til noget. At hun kan komme igennem en hel dags udflugt uden problemer.Naima har været med i konflikter med andre piger.Nogle af dem er endt fysisk. Hun er sammen nogle af de andre piger i Pigegruppen blevet kaldt ' pigebander' og ' tæskehold' ude i byen. Det er også sådan, sager med piger og slagsmål ofte beskrives i medierne.Naima er blevet spurgt, om hun er medlem af en slags bande eller gruppe, men intet af det passer. De har aldrig været en pigebande.Men der er en sag, der hænger Naima over hovedet.En retssag. Derfor kommer hun i Pigegruppen.Fordi hun gerne vil videre.Fra Tingbjerg til NordsjællandI bussen fra Tingbjerg får Naima selskab af to andre piger, der skal med på turen. Hun tjekker Instagram og Snapchat.Hendes skærmbillede på telefonen er hesten Eddie.En lidt tyk fjordbakke, der året før var skyld i, at hun brækkede armen.»Hun elsker stadig den hest der,« griner en af pigerne.Naima smiler og peger på sin højre arm.»Det var den her, knoglen stak ud. Det var fucking klamt.« Nu sidder Naima bag i bussen med sikkerhedsvest på, hvis hun skulle falde af.»Vi har prøvet at stikke en kniv igennem, det kan man ikke! Den er fucking vild den vest der,« siger en af pigerne.Det halter med forebyggelse til piger, der nærmer sig drengene i kriminalitetsstatistikkerne. Det anerkender Rigspolitiet i dagens Information, hvor også SSP-medarbejdere og eksperter kritiserer, at piger bliver overset. Det er drengene, der laver larm og trækker avisoverskrifter. Derfor er der også sjældent rigtig plads til pigerne i lokale tilbud eller institutioner, hvor drengene typisk dominerer.Rigspolitiet efterspørger nu mere fokus på pigerne.Men hvordan gør man? Information har fået lov til at følge en flok unge piger, der kommer i Pigegruppen.Et tilbud, der virker for pigerne, der alle har levet omskiftelige liv.Normalt er pigerne ældre end 15 år. Men efter en flok yngre piger blev involveret i slagsmål og indberettet af flere omgange, bredte bekymringen sig i kommunen. Så i april blev Pigegruppens ansatte sammen med et par af pigerne enige om at invitere pigerne ned i lokalerne på Vesterbro.Naima kender de fleste af dem fra vandpibecafeer, fester og sociale medier.De kommer i Pigegruppen for at lære at håndtere konflikter i fællesskab i stedet for hver for sig. Der er kvindelige ansatte, og få, men overskuelige regler: Man må ikke slås, man må ikke snakke grimt om hinanden, og man skal behandle hinanden ordentligt.Yngste og eneste pigeOg så er der ingen drenge, der ellers fylder i både skolen, fritiden og pigernes samtaler.»Man føler sig mere tryg herinde. Når der er veninder og voksne, man kan snakke med. Og hvis drengene kom her, ville der bare være flere problemer,« siger Naima.På Hovedbanegården går Naima og de andre ud og ryger. Naima røg sin første smøg som 11-årig, hvor hun fik en ' garro' - et slangudtryk for cigaretaf en veninde.Naimas fravær i skolen begyndte for alvor i 2016.Senere blev hun i Byretten sammen med tre andre piger kendt skyldig i vold mod en pige i en boligblok.Hun var på det tidspunkt 15 år og to måneder. Hun har nu anket dommen.Hun sad to dage i Vestre Fængsel, og fra dommervagten røg hun direkte i såkaldt varetægtssurrogat på den sikrede institution Sønderbro. Her sad hun som en af de yngste i 42 dage.Her lærte Naima, hvordan man kunne smadre lampen på enkeltværelserne og tænde en cigaret på lampepæren. Hun havde flere vredesudbrud på institutionen i afmagt over regler og voksne, og hun følte sig hurtigt stemplet som en umulig pige.»De opførte sig, som om de bestemte alt. Og det gjorde de jo også. Men de var bare meget flabede..Men jeg gjorde også dumme ting.« Naima føler ikke, at opholdet på Sønderbro forbedrede hende.De sikrede institutioner er typisk indrettet til drenge, og ofte sidder der kun én - hvis overhovedet nogen - pige på afdelingerne. Det gjaldt også for Naima.»Selvfølgelig har jeg haft noget imod det. Men jeg kunne ikke sige noget til det. Man må bare vænne sig til det. Drengene spørger om alting: Hvad er du inde for, hvordan kan de ske, når du er en pige? Sådan noget  Men der er mange piger nu til dags, der kommer ind forbi og sidde. Alle forventer, at drenge vil lave ballade, men ikke piger.« Efter et kort stop ved Pigegruppens lokaler er to minibusser nu stoppet med piger fra Tingbjerg, Brønshøj og Nørrebro.Der flyder høj musik og cigaretrøg ud ad vinduerne, da de sætter snuden mod Nordsjælland.Pigerne skruer højt op for sangen »Vi« en' af rapperen A'typisk.»Den har en god musikvideo,« siger Naima. I videoen går rapperen rundt og krammer en række vidt forskellige mennesker i samme boligområde.12 »Det er gejst og gå-på-mod Det' lige meget hvor du' født og hvad du tror på Så længe du loyal og du' på-på Loyalitet til sort og gul bro Jeg hører tit folk råb ' fuck politi' I mine ører er det ren poesi Forræder' de får intet sympati La' vær at tal til dem, de har ikk' noget at sig'« Pigerne i bussen kalder sig en del af Pigegruppen, men der er ingen naturlov, der holder dem sammen som gruppe. De har også konflikter imellem hinanden.Konflikter, der handler om, hvem der har sagt hvad i forskellige afhøringer. Det med at stikke andre eller sladre er et no-go i pigernes verden. Alligevel taler de efter flere gange om hinanden som et ' vi'.»Vi var meget sådan der, vi tænkte ikke på konsekvenserne.Men nu er vi begyndt på det, og vi er næsten alle sammen 15 år nu.«.' Ikke skændes nu' Der er mark og islandskeDer er mark og islandske heste til alle sider. Duggen hænger stadig i træerne omkring en lille gård. Et ægtepar står for de udlejede rideture. Pigegruppens ansatte er spændte på, om det lille idylliske sted og dets heste kan rumme de 12 piger. De har før været ude og ride med en flok fra Pigegruppen, og de fik ikke lov at komme igen.Flere af pigerne har pænt tøj og makeup på. Pigerne fniser, krammer og tager billeder, mens hesteejerne forsøger at forklare pigerne, hvad der skal ske.»Hallo, lyt nu efter,« siger Naima flere gange til andre.De hjælper hinanden med at rense hove og give de små, langhårede heste saddel på. Pigerne deler smøger, laver røgringe og drikker Faxe Kondi.»Er det hash?« spørger en af pigerne fnisende, da de bliver præsenteret for nogle grøngrumsede hestegodbidder.»Må man have høretelefoner på, mens man ridder?« »Kan man filme imens?« »Hallo nej, er du dum mand?.« En af pigerne har problemer med at rense hovene på sin hest. Naima prøver at hjælpe. Hun presser til hesten for at få den til at løfte bagbenet, men den bliver irriteret, og tramper hårdt ned. Hestens hov rammer direkte på Naimas fod.Hun humper hen til en bænk og tager sin sko af. Pigerne flokkes om hende.»Hallo bror, er du okay?«.Ridetur i en Twillight-skovÆgteparret bag rideskolen kæmper med at holde styr på flokken.»I skal være på én lang linje, ellers går det galt,« forsøger Jens, der er med hos bagtroppen.»Hallo Fatima, ret nu ind,« råber Naima.Et kort stykke ude på turen går det galt. En af hestene er kommet op på siden af en anden, der sparker lidt ud, så en pige falder af hesten. En anden pige føler sig anklaget for uheldet.»Hvad fuck gjorde jeg mand?« råber hun.Naima blander sig: »Hallo ikke skændes nu!«. Pigerne kommer op igen. Den lange slange af islandske heste deler sig i to.På det hurtige hold skridter Naima bag Jens ind blandt de høje bøgetræer.»Whaat, det ligesom en ægte fucking Twillight-skov mand,« griner en af pigerne.Ingen af dem kan huske, hvornår de sidst har været i en skov.»Kan vi få mere fart?« spørger Naima. Endelig får de lov til at galoppere. Pigerne rejser sig i stigbøjlerne.Da hestene svedige sænker farten igen, lyder der tilfredse hvin fra rækken.Efter en kort pause med udsigt over Isefjorden danner Naima igen bagtrop. Hun har regnet ud, hvordan hun kan få endnu mere fart på.Da de når den sidste strækning i form af en lang stubmark, holder hun hesten tilbage, da de andre sætter tempoet op. Naima venter. På den måde får de frit rum til at flyve afsted over marken for fuld hammer.»Hallo, det var også første gang, Fatima prøvede at galoppere,« lyder det anerkendende og forpustet fra Naima.Hendes fod er hævet og øm, da pigerne springer af hestene tilbage på gården. Et par af de andre piger er faldet af undervejs. Det er hurtigt glemt. De løber om kap tilbage til de to varevogne.En frisk start Tilbage i lokalerneTilbage i lokalerne står den på tacoskaller og nachos, og allerede inden maden har et par af pigerne skiftet til nattøj.Naima har kun lige tid til gå ind på et kontor og snakke, mens hun med mobiltelefonen som spejl piller ved en ansigtsmaske, hun lige har nået at lægge.Naima går i 10. klasse. Bagefter vil hun gerne i gymnasiet.»Helt normalt gymnasium «  Og hvad så bagefter? »Jeg vil gerne være dyrlæge,« siger hun.Hun kender ikke helt karakterkravet, men hun kan godt lide matematik og biologi, som hun tænker, er vigtige for at blive dyrlæge.»Det kan godt være lidt nemmere med heste end med mennesker,« tilføjer hun.Hun føler, at hun er på rette vej. Siden april har der ikke været nogen indberetninger på hverken hende eller de andre piger til kommunen.»Jeg tror  vi er begyndt at tage os sammen,« fortæller Naima.»Jeg er begyndt at indse mine fejl. Jeg kommer ikke op og slås mere. Jeg kommer ikke så meget op og skændes. Jeg er ikke så aggressiv mere  jeg ved, det ikke er sidste gang, jeg kommer i en konflikt. Men det handler om, hvordan du handler på det.« Lige nu er hendes store bekymring, at sagen stadig er i gang og udskudt til efter sommer. Hun har planer om at begynde på en frisk på gymnasiet.Hun ved ikke, hvor hård en straf, der kan vente hende. Hvad er det værste, der kan ske? »Det værste er en sikret institution igen. Hvor man ikke kan se sin familie og veninder i så lang tid. Og at det nu kommer til at gå ud over min skole.«  Og det bedste? »Fodlænke. Eller frikendelse.« Naima sidder uroligt på stolen.»Det vigtigste er at vide, at man godt kan få hjælp.At man på en eller anden måde kan komme videre.« Få minutter efter står hun sammen med seks andre piger og danser oppe i Pigegruppens sofaer.Naima og Fatima er ikke deres rigtige navne. Pigernes rigtige navne er redaktionen bekendt Læs også 1. sektion side 8tint@information.dk »Jeg er ikke så aggressiv mere  jeg ved, det ikke er sidste gang, jeg kommer i en konflikt. Men det handler om, hvordan du handler på det« Naima 10. klasse.
Hver mandag mødes en flok teenagepiger mellem 12 og 16 år på Vesterbro for at skabe et fællesskab om andet end de konflikter, de har med skolen, myndighederne og hinanden. En af aktiviteterne er at tage til Isefjorden og ride.
Den gigantiske nøgle er rammet ind i glas og hænger på væggen i de lyse loftlokaler på Vesterbro, hvor Gehl Architects' danske afdeling holder til.»Key to the City of Sydney«, står der med store bogstaver over nøglen, som med sine krummelurer og volumen kunne være taget ud af en Harry Potter-film.»Jeg har lige modtaget den. Vi skal have taget et billede af os foran den og sendt det til borgmesteren,« siger Jan Gehl stolt, da vi passerer væggen, hvor flere af hans udmærkelser er kommet op at hænge.I et halvt århundrede har Jan Gehl arbejdet med at skabe det, der kaldes »liveable cities«, hvilket blandt andet vil sige byer med gode byrum, cykelstier og færre biler. Fra Sydneys bymidte til Times Square i New York og havneområdet Aker Brygge i Oslo har han sat sine spor, ligesom hans forskning har udmøntet sig i en række bøger. En af dem, »Byer for mennesker« fra 2010, er oversat til 34 forskellige sprog.»Det er spændende, som vindene har vendt.Der er virkelig kommet interesse for de bløde sider af byplanlægningen,« konstaterer Jan Gehl, der i 2009 var med til at udforme strategien »Metropol for mennesker« for Københavns Kommune.Man skal dog ikke mange sider ind i hans forfatterskab, før det står klart, at det ikke kun er positive vinde, der blæser ind over verdens byer lige nu. Heller ikke i København, hvor der er planlagt flere end 40 nye højhuse. De repræsenterer det stik modsatte af en levende by og er en dårlig undskyldning for at skaffe tag over hovedet til flere, mener Jan Gehl.»Mange af dem udspringer af den der metropolsyge med »So ein Ding muss ich auch haben«. Der findes også en betydelig uvidenhed og konservatisme blandt ejendomsmæglere og ejendomsudviklere. En del af de boliger, vi laver nu, ses i et kort perspektiv, og interessen i at skabe et område, der også er godt om 10-20 år, er meget lille.« Når Jan Gehl ikke mener, at højhuse skaber gode kvarterer for mennesker, skal svaret til dels findes i vores biologi.»Homo sapiens er et vandret dyr. Da først vi var kommet ned fra træerne og ud på sletten, gjaldt det om holde øje med tigre og andre trusler, men der var ingen fjender oppe i træerne.Derfor har vi slet ikke udviklet det syn, der går opad. Det går langt ud til siden og udad.Hvorfor tror du, at Robin Hood kunne sidde i træet tre meter over sine fjender uden at blive opdaget? Man kigger jo ikke op. Højhuse er et brud med vores sanser,« siger Jan Gehl og fortsætter i det biologiske og psykologiske spor. For selv om vi ikke fra naturens hånd er bygget til højhuse, har de altid interesseret mennesket.»Der har altid været fascination af Babelstårne og det at komme op. Det handler også om psykologi og om magt. Tag blot alle referencerne i sproget. Han var »lavkaste« - eller »højt på strå«.« Og så er der udsigten.»Folk praler af at bo i en penthouse, men det er kun de to-tre øverste højhusetager, der har de kvaliteter. At bo på 4. sal i et højhus er ikke noget at skrive ret mange postkort om. Så det er godt at være inde i det - øverst - og det er godt at være fem kilometer væk, så du kan se skyline. Alt andet er ikke godt. Det er aldrig godt at stå tæt ved et højhus - du føler dig overmandet.Jeg kender ganske enkelt ikke et sted i verden, hvor man kan gå rundt i et højhusdistrikt og sige: Det er vel nok en dejlig by.« Hertil kommer klimaet, som særligt udfordrer byer som København, der er afhængig af den varme vind fra Golfstrømmen.»Høje huse forværrer klimaet ved jorden ret markant. Du kan få op til flere gange mere vind end i resten af Danmark. De høje vinde, som er hurtigere end de lave, bliver fanget og kommer ind i hvirvelforløb, så man ved bunden af et højhus får op mod fire gange højere vindhastighed i alle retninger. Så hvis der er vestenvind, kan du få en stiv østenvind nede i bunden. Det svarer faktisk til, at man klimamæssigt flytter helt op nord for Stockholm et sted,« siger Jan Gehl, som mener, at vi i stedet skal vende blikket mod områder som Dragør og Kartoffelrækkerne.»Det gælder om at undgå den ubehagelige vind, der afkøler, og få sikret læ, hvilket vi i høj grad tog højde for, da vi byggede i gamle dage. Dragør er for eksempel konstrueret, så man får læ og megen sol, trods de lave solvinkler, som vi lever med her i landet. Det svarer faktisk til at flytte klimaet ned 1.000 kilometer mod syd omkring München. I Dragør har de dobbelt så mange opholdsdage udenfor som i resten af Danmark, i Høje Gladsaxe har de det halve antal. Kartoffelrækkerne har også et pragtfuldt klima, fordi vinden går lige hen over tagene. Samtidig har Kartoffelrækkerne en ganske høj tæthed til trods for de kun 2,5 etager.Her bor for øvrigt den største koncentration af arkitektfamilier i Danmark, og det er jo tankevækkende,« siger Jan Gehl, som selv bor i Vanløse i en mustensvilla fra 1932.Et andet argument, Jan Gehl fremhæver, er, at højhuset er med til at skabe en mindre social by. Det sker blandt andet, fordi man ikke kun fysisk, men i lige så høj grad mentalt fjerner sig fra det kvarter, man bor i.»Over 6.-7. etage er du for højt oppe til at se de nære omgivelser, du forlader byen og bliver en del af luftfartsvæsenet, og så bliver hovedattraktionen, om de overholder flyveplanerne i Kastrup. Du fjerner dig psykologisk og går ikke ned fra 18. sal for at sætte dig ved dit hus.« Mens man i de klassiske karreer mødes i gården, bliver elevatoren det nye mødested.»Mange steder i byplanlægningen har vi taget højde for, at folk skulle komme hinanden ved og kende deres naboer. Højhusets mødesteder - herunder elevatoren - er et meget dårligt kommunikationsrum, fordi det er for lille. Det er et intimt rum, hvor du er offentlig, og egner sig slet ikke til at diskutere, hvor du skal hen på sommerferie. Tværtimod står alle og kigger på numrene for ikke at få øjenkontakt. Og nærområderne omkring højhuse er sjældent nogen attraktion. Det er mere sandsynligt, at du forsvinder, så hurtigt du kan, til Sankt Hans Torv for at sidde på en café.« Mange amerikanske byer har valgt at jævne deres sociale boligbyggerier fra 1960erne - det, som Jan Gehl kalder deres »Gellerupplaner« - med jorden, fordi utrygheden var blevet for stor.»Traditionelt har der været store sikkerhedsproblemer med socialt boligbyggeri i højhuse, fordi det anonyme og upersonlige har betydet langt mere vold. Det er selvfølgelig en anden historie med de nye byggerier, som er ejerlejligheder.Her kan man i stedet sige, at det er et lodret gated community.« Jan Gehl har tidligere udtalt sig kritisk om Ørestad, som han mener, lider af det, han kalder Brasilia-syndromet, opkaldt efter den brasilianske hovedstad, som er flot set fra oven, men »en katastrofe«, hvad angår byliv. Heller ikke bebyggelsen foran Amager Strandpark får pæne ord med på vejen.»Det er det, jeg kalder »hist og pist-højhuse« og fuldstændig planløst. Bygherrer har tænkt, at hvis du skal ud og have det godt, skal du ned til Amager Strandpark. Til gengæld er der ikke gjort noget ud af boligområdet, som mangler et centrum. Hvis man havde haft regler for, hvor højt man måtte bygge, havde man været nødt til at disponere det meget mere omhyggeligt.Og så havde folk kunnet følge med i, hvad der skete på jorden, frem for at halv delen bor i rækkehuse, og halvdelen bor oppe blandt SAS-flyene.« Anderledes positivt taler Jan Gehl om Nordhavn, hvor det nye boliger primært består af lavere karreer.»De har forhaver og blødere kanter. Det er helt afgørende for begyndelsen til liv i en bydel, at folk nemt kan komme ud. Så har de ombygget nogle gamle siloer (den gamle kornsilo, The Silo, red.), og det er jo meget sjovt, at man gør det frem for at sprænge dem i luften.« I modsætning til mange andre frygter Jan Gehl ikke de to giganthøjhuse HC Andersen-tårnet og Great Northern, der måske kommer til at ligge yderst i Nordhavn.»Hvis de skal lave Tivoli i København, er det da et meget godt område derude, hvor alle klimahvirvlerne ryger til Sverige, og det ikke generer så meget i skyline. Jeg er i det hele taget ikke modstander af den enkelte markante undtagelse, der står helt velplaceret.Men at man forandrer bybilledet hist og pist og bedriver det, jeg kalder fugleklat-arkitektur, det synes jeg, er forbryderisk,« siger Jan Gehl, der i »Byer for mennesker« bruger mottoet: »If in doubt, leave some meters out.« Ligesom en række arkitekter og byplanlæggere gav udtryk for i Berlingske 25. juli, mener Jan Gehl, at vi mangler en arkitektonisk helhedsopfattelse af byen.»I det gamle København havde vi en række ting, der ragede op, for eksempel domkirken og rådhuset. I Paris har de Eiffeltårnet, hvor man kan gå op og se ud over det hele. Det er en rigtig god idé med pejlemærker, men man skal sætte dem med stor omtanke. Det er ligesom med træer. Hvis vi går ud og planter 200 træer, ser det måske fint ud, når de er små, men efter 20 år risikerer det at ligne en skummel afart af regnskoven, hvis man ikke har haft en plan.« Allerhelst så Jan Gehl, at København valgte en anden strategi for at skabe den tæthed, der er brug for, hvis byens indbyggertal fortsætter med at vokse.»At bygge højt er den dovne arkitekts svar på tæthed. Vi kan sagtens bygge den samme tæthed tættere ved jorden. Det kræver betydelig mere omtanke, fordi man som arkitekt skal sørge for, at der kommer lys ind alle steder, og sikre, at folk ikke kan kigge ind ad alle vinduer. Der skal også skabes gode rum med læ i gården.« Han kaster et blik på sin blok, hvor de vigtigste punkter er skrevet ned. Hans mangeårige virke som professor på arkitektskolen lader sig ikke skjule. Argumenterne bliver fremlagt systematisk og pædagogisk, mens han viser billeder fra byer og områder, han synes, er vellykkede - og det modsatte. I Washington må man for eksempel ikke bygge højere end Capitol, mens London har givet helt los og bygger overalt. Oslo er også en af de byer, Jan Gehl mener, har været for rundhåndet, mens Sverige i nyere tid har holdt igen med at bygge højt.»Så er der lige Turning Torso i Malmø.Herregud, er mindreværdskomplekset så stort?« spørger Jan Gehl, inden han vender tilbage til København.»Vi vil være en verdensby for mennesker og for cyklister. Det er en højhusby aldrig. Hvis du skal lave en god cykelby, skal du lave en tæt halvhøj by. Ikke en høj utæt by.«.kais@berlingske.dk »Det er en rigtig god idé med pejlemærker, men man skal sætte dem med stor omtanke.« Jan Gehl.Fakta: Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.Jan GehlFødt i 1936 og uddannet som arkitekt i 1960.Efter mødet med sin hustru, Ingrid Mundt, som er psykolog, opstod hans interesse for at arbejde med det, der senere er blevet kaldet »humanistisk byplanlægning«. Gennem sin karriere har Jan Gehl især arbejdet med at forbedre byrum og skabe gode forhold for cyklister og fodgængere i en lang række byer verden over - blandt andet har han siden 2007 arbejdet sammen med bystyret i Sydney om at skabe et bedre centrum, hvorfor han netop har modtaget »nøglen til Sydney«. Sidst den blev givet til en dansker, var det Jørn Utzon, der modtog den.Han har arbejdet som professor på Kunstakademiets Arkitektskole i 40 år, og i år 2000 var han med til at grundlægge Gehl Architects, som i dag har kontorer i København, New York og San Francisco.Siden 2009 har Jan Gehl modtaget Statens Kunstfonds livsvarige ydelser.Frem til oktober kan man opleve en stor videoinstallation af Jan Gehl på Dansk Arkitektur Center i forbindelse med udstillingen »Art of Many and The Right to Space«, der var Danmarks bidrag til sidste års arkitekturbiennale i Venedig.
Lande som Danmark, der lever med stærk vestenvind, skulle holde sig fra at bygge højhuse og i stedet satse på at bygge tæt og halvhøjt. Det mener byplanlægger Jan Gehl, der kritiserer København for »fugleklatarkitektur« og »metropolsyge«.
Tove Ditlevsen, arbejderpigen fra Vesterbro, har udgivet sin første bog, digtsamlingen ' Pigesind', da Politiken møder hende i 1940.På fotografiet, der ledsager interviewet, har hun ternet forklæde på og sender fotografen et stort smil, mens hun rører i en emaljegryde. Hun er 22 år og har giftet sig med en 30 år ældre mand, Viggo F. Møller.Han er redaktør på lyriktidsskriftet Vild hvede.»Der er jo en betydelig aldersforskel på min mand og mig«, siger Tove Ditlevsen.»Men en ældre mand giver den unge pige en helt anden støtte, fordi han ikke er egoistisk. Unge mænd er altid egoistiske! Og så er der det, at man altid føler sig ung, fordi man altid vil være ung i forholdet til ham og føle det hver time på dagen, bestandig. Ingen kan være så overbærende og hensynsfuld som en mand, der har en ung kone. Det er ikke store lidenskaber, der giver livet værdi, voldsomme bål brænder ikke længe«. Tove Ditlevsen gav interviews hele sit voksne liv. Hun talte om det hele: kærlighed, seksualitet, børn, afhængighed, skilsmisser og ønsket om at dø. Som da hun i 1975 fortalte Berlingske Tidende om sit selvmordsforsøg året før: »Er det ikke en ærlig sag at føle sig færdig med livet? Hvorfor skal man så lyve om det? Det gjorde jeg heller ikke, da Peter spurgte: »Ville du virkelig dø, mor?««. Hver for sig fortæller interviewene med Tove Ditlevsen en historie, samlet set tegner de et liv.En moderne swingpigeSocial-Demokraten er på pletten, da Tove Ditlevsens første roman, ' Man gjorde et barn fortræd', udkommer i 1941. Avisen bringer et interview - og journalisten beskriver forfatteren som »en moderne swingpige, af årgang 1941, der træder ind i stuen. Vandresko og grønne sportsstrømper, sælskindspels med grøn besætning, ansigtet med de store vandblå øjne indrammet af lyse krøller, stor grøn hat med opkrammet skygge«. Hvad ønsker De Dem af fremtiden, Tove Ditlevsen? Uden at tøve svarer den unge forfatterinde: »Magt, berømmelse og så mange penge«.Hvad vil De med magt? »Nå, nej, den har jeg for resten heller ingen brug for. Men berømmelsen og pengene?«. De vil gerne være berømt? »Ja, jeg kan godt li' det - jeg kan li', at folk kender mig, at man vender sig om, når jeg kommer ind et sted, og siger: »Der går Tove Ditlevsen««. I 1941 møder Tove Ditlevsen en ung mand, Ebbe Munk, i kulturradikale kredse. Hun forlader Viggo F. Møller, og året efter bliver hun gravid og venter datteren Helle. Hun udgiver digtsamlingen ' Lille verden', og B. T. bringer i november 1942 et interview, i anledning af at 24-årige Tove Ditlevsen er blevet gift igen.»Hvad anser De for de største farer for ægteskabelig lykke? Og hvordan bekæmper man dem bedst«, spørger journalisten.»Vanen og hverdagen. Bekæmpes med levertran, kalk og ferietabletter (amfetamin, red.)«, svarer Tove Ditlevsen.»Forlanger De faste husholdningspenge, påklædnings-og lommepenge?«, lyder det fra journalisten.»Jeg er ikke husassistent«. »Interesserer De dem for alt deres mands arbejde, eller ser De helst, at han holder det uden for hjemmet?«, vil B. T.vide.»Det er mig umuligt at interessere mig for nationaløkonomi«. I 1945 bliver Tove Ditlevsen ved et uheld gravid med en ung læge, skriver hun i sine erindringer. Det bliver også ham, der fordriver fosteret. Under aborten giver han hende det smertestillende middel pethidin, og hun forelsker sig på stedet. I rusen - og i den mand, der giver hende adgang til den. Hun forlader Ebbe Munk med den 2-årige datter, Helle.Tove Ditlevsen og lægen Carl Ryberg gifter sig, hun bliver gravid, og hun adopterer i 1945 den nyfødte pige Trine, som han er biologisk far til. Året efter føder hun deres søn, Michael.Familien flytter i hus i Gentofte, hvor en husholderske, Jabbe, hjælper med børn og hjem.De følgende fem år bliver Tove Ditlevsen mere og mere afhængig af smertestillende medicin og sovepiller, og til sidst kan hun hverken tage sig af børnene eller skrive, fremgår det af hendes erindringer.Hun kommer på afvænning. Imens bor hendes tre børn i villaen i Gentofte med Jabbe. Carl er også blevet indlagt, med en psykose, og ægteskabet går i opløsning.Livet med VictorEfter afvænningen møder Tove Ditlevsen i 1950 den senere chefredaktør Victor Andreasen.Hun er nu 32 år og har tre ægteskaber bag sig. De to forelsker sig, flytter sammen i et gammelt hus i Birkerød og får sønnen Peter i 1954. Det er i dette hjem, hun i januar 1956 får besøg af Social-Demokraten.Hun har udgivet digtsamlingen ' Kvindesind' året før, og nu er hun i en alder af 38 blevet årets forfatter og skal modtage De Gyldne Laurbær. Udenfor i villahaven driver væden langs træernes tuschkonturer, indenfor sidder Tove Ditlevsen og snakker, »lidt drævende og distinkt, som om hun engang havde talt på en anden måde, for eksempel i Istedgade«, skriver journalisten. »Hun smiler gerne, men har lidt svært ved det, som om nogen engang havde gjort hende fortræd«. Hun og journalisten ryger mange cigaretter og drikker sort stærk kaffe.»Hvad er der sket mellem ' Pigesind' og ' Kvindesind'«, spørger journalisten.»Jeg er blevet mor«. »Er det noget afgørende? »Det synes jeg, og det ved for resten enhver, som har prøvet det. Man er lissom ikke mere hovedpersonen i sit eget liv.Man kommer ud af sit egoistiske livssyn, og man kommer gennem børnene i kontakt med så mange ting, nye ting«. (...) Og hvad har det med at skrive at gøre? »Alt, hvad man oplever, har jo med det at gøre««. »Der er stille i stuen, selv om hun taler«, skriver journalisten. »Der er noget sagtmodigt i situationen. Som et skriftemål«. Journalisten spørger, hvad Tove Ditlevsens mænd har betydet for hende. Hun griner først, svarer så: »De spørger, som om der har været en himmelsk hærskare, men så mange har jeg nu ikke kendt... De har ikke ligefrem stået i kø (...)«. »Jeg tror, der er en kærlighed, som varer livet igennem, en kærlighed for voksne mennesker... rigtig voksne... Så længe man ikke forstår det, går der så meget i stykker. Man stiller disse absolutte og helt uigennemførlige krav, som ingen kan leve op til. Der er altid håb for et forhold, der dog er begyndt i kærlighed. Selvfølgelig slider hverdagen på den, men her kan erindringen hjælpe os, så vi ser på ham som dengang, vi forelskede os«, siger hun.Tove Ditlevsen tiltræder i midten 1950' erne som brevkasseredaktør i Familie Journal. Her rådgiver hun primært kvinder om ægteskabsproblemer. Det fortsætter hun med resten af sit liv.På danserestauranten Giraffen gør de mange tomme borde et trøstesløst indtryk en dag i 1957. Det er her, den 39-årige Tove Ditlevsen skal interviewes af Aftenbladets journalist. De taler om digtene i ' Kvindesind': »Er det ikke noget helt nyt, at du er begyndt at skrive patetiske digte om huller i sokkerne, om gulvspande og om karklude«, spørger journalisten.»Nå, der er den lille antifeminisme igen! Hvorfor i himlens navn kan der ikke skrives digte på ganske hverdagssmå ting? Det er jo ikke os alle, der har forstand på ægyptiske guder eller den græske oldtid! Man har bare med børn og det daglige liv at gøre, og så er der da noget vist naturligt i, at temaerne falder inden for det«, svarer Tove Ditlevsen.»Er det en styrke for en forfatterinde at være husmor samtidig? »Absolut, men der er besynderligt nok ikke mange forfatterinder, som lægger sig familie til«. (...) Det må de vel selv om! »Jamen, det er en forfærdelig ting, at man skulle nægte sig en almindelig kvindeskæbne, fordi man har et talent««. I 1960, efter ti års samliv med Victor Andreasen, udgiver Tove Ditlevsen den grumme ægteskabsroman ' To som elsker hinanden'. Dagens Nyheder interviewer hende, før bogen udkommer. Interviewet foregår i Birkerød, hvor Tove Ditlevsen netop har fået nyt oliefyr. Hendes børn keder sig ofte i Birkerød, fortæller hun, og når hun siger, at »det er en hel sensation, bare der kommer en brandbil forbi«, fornemmer man, at det gør hun også. Journalisten vil blandt andet vide, hvorfor Tove Ditlevsen aldrig har engageret sig i kvindesagen? »Jeg tror, kvindesagen er udmærket«, svarer hun, der er blevet 42 år.»Men det er mig instinktivt imod at optræde i flok med kvinder - qua kvinde. Når jeg endelig kan slippe hjemmefra en aften, vil jeg da også være sammen med mænd! Jeg har et par enkelte gange overværet kvindesagsmøder, men det gør jeg ikke mere. Man får så mange slagord stukket ud og så mange bøger, hvor vi bliver belyst som en forfulgt race, akkurat som negrene, og så bli'r man jo gal i knolden, og når jeg så kom hjem, skældte jeg min mand ud i flere timer. Det kan han jo ikke være tjent med. Fordi man holder på sine rettigheder, behøver man jo ikke give sig til at hade mændene. Havde vi andre fået den enestående chance til at ordne samfundet, så havde vi vel også gjort det på en måde, som var mest behagelig for os selv, ikke?«. I starten af 1960' erne forlader familien Birkerød og rykker til H. C. Andersens Boulevard i København. I 1963 kommer novellesamlingen ' Den onde lykke', der tematiserer samlivets udfordringer.Familielivets afslutningForfatterinden i herskabslejligheden på H. C. Andersens Boulevard har i marts 1964 besøg af Jyllands-Posten. 46-årige Tove Ditlevsens stemme er »lidt ru«, skriver journalisten, der blandt andet vil tale om kærligheden og om hendes brevkasse i Familie Journal: »Bliver man klogere på kærligheden, når man bliver ældre? »Det ved jeg ikke. Jeg vil ikke tro det. Bliver man forelsket, så bliver man aldrig klog. I kærligheden er en dråbe mystik, og den skal man aldrig forsøge at forklare (...) Nej, kærligheden bliver man aldrig klog på. Den skal være et problem - det er derfor, den er så spændende«, svarer Tove Ditlevsen.Som brevkasseredaktør møder De vel problemerne mellem to som elsker hinanden? »Jeg har i brevkassen flere problemer med to, som ikke elsker hinanden. Eller med en, som ikke elsker den anden. I alle menneskelige forhold er det den, der elsker, som lider mest. Det er meget sjældent mændene, der skriver. Gør de det, så er det, fordi de har et problem, som jeg må indrømme, jeg ikke kendte, før jeg blev brevkasseredaktør. Problemet er, at deres kone ikke vil gå i seng med dem. Det kan jeg slet ikke forstå. Hvor frigid en kvinde end er, så gør det da ikke ondt, hvis hun føjer manden. Det er da også hendes eneste mulighed for at holde på manden, hvis hun ikke vil have, han skal rende hjemmefra. Når mænd har det problem, så svarer jeg altid privat og råder dem til at finde en elskerinde««. I 1971 udkommer erindringsbogen ' Gift' under stor medieopmærksomhed. I den skriver 53-årige Tove Ditlevsen om sine fire ægtemænd og sit misbrug - og først og fremmest om sig selv. Jyllands-Posten bringer som mange andre et interview med forfatteren til den kontroversielle bog. Journalisten beskriver, hvordan Tove Ditlevsen har været så nervøs for modtagelsen, at hun har befundet sig i en »tilstand af angst, der satte tiden i stå og lukkede sig over hende som messevand«, men som nu er lettet. For dagbladenes anmeldelser af hendes »tredje, mest rystende og (det sværger hun) sidste erindringsbind ' Gift'« er »bevægede«. »Pyh, det var det!«, siger Tove Ditlevsen og hævder i interviewet, at afsløringernes grænse nu er nået, selv for hende.»Ikke en trevl af hende skal forblive tildækket når hun skriver sig ud af - og ind i - sit liv. Aldrig dækker hun sig bag andre.Nerverne ligger uden på huden«, skriver journalisten.Tove Ditlevsen fortæller: »Det store reklamebrøl har været modbydeligt, og jeg frygter, at bogens litterære hensigt drukner i sensation«, og journalisten skriver, at han egentlig havde forberedt et perfidt spørgsmål: »Hvad rager Deres ægteskaber i grunden offentligheden, fru Ditlevsen?«, ville han have sagt. Men efter han har læst bogen, har han droppet spørgsmålet.»For den bog rager os«, skriver han.»Hvornår kan vi vente det fjerde erindringsbind om livet med Victor Andreasen?.»Aldrig! Jeg bliver nødt til at standse her. Jeg har et hensyn at tage til mine børn og min mand. Der er en grænse for, hvor tæt jeg selv kan gå på, når der er tale om direkte erindringer««. Senere samme år bliver Tove Ditlevsen forladt af Victor Andreasen. Deres ægteskab slutter efter 21 år.Revnet på midtenEfter at være blevet alene skriver Tove Ditlevsen fast klummer til B. T. og Politiken, udgiver essays og digtsamlinger og giver mange interviews. I februar 1973 taler den 55-årige forfatter med Aarhuus Stiftstidende, fordi hun har fået ophold i en æresbolig ved Bjerringbro, selv om »alt det dér uden for Valby Bakke« egentlig er hende fremmed. De taler om hendes livs prøvelser: »Engang troede jeg, at jeg kunne leve en normal borgerlig tilværelse, men det er ikke lykkedes. Det er jo ingen hemmelighed, at jeg har været gift og skilt 100 gange.En gang imellem har jeg fornemmelsen af, at jeg har tilbragt det meste af min tid i Overformynderiet. Det har givet mig den ide, at jeg burde gifte mig med protokolføreren«, siger hun.»Vil Deres forfatterskab ikke have været blegere, hvis de ikke havde haft den tilværelse, De har? »Jo, jeg kan for eksempel slet ikke forestille mig tilværelsen uden mine børn.Dem har jeg altid raget til mig ved skilsmisserne.Jeg har været så indbildsk at tro, at de ville have det bedst hos mig (...)«. De har måske i gammeldags forstand været en god mor? »Det anser jeg ikke mig selv for. Jeg har aldrig prøvet på at opdrage mine børn.Det ord kan jeg ikke lide. Jeg omgås dem bare««. Senere samme år er det Aktuelt, der interviewer den 55-årige kvinde: »Hvem savner De? »Mange, men mest barnet i mine børn.Det er borte. Sommetider har jeg det med at kigge i barnevogne. De små børn, der ligger brune og vidunderlige. De ser på deres små hænder og forstår ikke underet endnu. Så siger jeg til mig selv: »Fandens, du er for gammel til at føde eller adoptere et barn««. På Fyens Stiftstidende er en journalist interesseret i, at Tove Ditlevsen har skrevet sin egen nekrolog i essayform. Venter hun, at hun snart ska dø? »»Nej, det er en spøg. Men naturligvis: Den, der kun tager spøg for spøg og så videre.Selvfølgelig er der alvor bag spøgen«. Hvilken? »Jeg er ikke noget godt liv. Jeg har ligget på hospitalet til en helbredsundersøgelse, fordi jeg ville have en forsikring, men jeg kunne ikke få den, fordi jeg ikke er noget godt liv«« (...) »Hvorfor skrev du ' Gift' på den skånselsløse og navngivne måde? »Jeg vil ikke give dig ret i, at den er skånselsløs.Jeg har ikke udleveret nogen. Jeg har skrevet om mine tre tilfældigvis døde mænd (nogle tror, jeg har slået dem ihjel, men det har jeg nu ikke) på en meget pæn måde«.« (...) »Hvad ville du sige, hvis en tidligere mandlig bekendt skrev, at du er en middelmådig elskerinde? »Jamen forstår du, det er jeg ikke, skat.Jeg er prima. Hvor er soveværelset?«. Sæt han skrev det alligevel? »Så ville jeg sige, det var løgn, og jeg ville kunne få halvtreds til at dementere det«« Også Politiken besøger Tove Ditlevsen i 1973. Interviewet foregår hjemme på H. C.Andersens Boulevard, hvor journalisten Ninka rapporterer om grønne planter, der er afgået ved døden, og knastørre evighedsblomster.»Der skal nok et vist mod til at skrive, som jeg gør det«, siger Tove Ditlevsen, »og - det tør jeg godt indrømme - en vis hensynsløshed.Men nu synes jeg, det er en hensynsløshed, der oftest rammer mig selv«. Hun kan ikke forstå, hvorfor privatlivet skal hemmeligholdes, siger hun.»Jeg har aldrig begået noget kriminelt, jeg har ikke myrdet nogen, jeg har ikke mishandlet mine børn, jeg har bare aldrig kunnet finde ud af tilværelsen - men hvorfor må folk ikke vide, hvordan det er gået mig?«.Færdig med livetI september 1974 forsøger den 56-årige Tove Ditlevsen at begå selvmord i Rude Skov.Hun planlægger det omhyggeligt for at kunne gennemføre det uforstyrret, men bliver fundet i sidste øjeblik, efter at Victor Andreasen har fået sin ekskone, den landskendte forfatterinde, efterlyst i Radioavisen. Hendes selvmordsforsøg bliver et offentligt anliggende, som hun forsvarer i medierne. I oktober udtaler hun til Ekstra Bladet: »Man får jo aldrig lejlighed til at være ked af, at man ikke blev reddet, og lige nu er jeg glad for, at jeg lever.Men det er klart, at jeg var rasende, da jeg vågnede på intensivafdelingen. For det hele var jo så fint, fint lavet. Det var forberedt som et kunstværk«. Romanen ' Vilhelms værelse' udkommer i 1975. Det er en nøgleroman, der handler om hendes voldsomt lidenskabelige ægteskab med Victor. Hun taler med B. T. om ' Vilhelms værelse': »Det var jo midt i arbejdet med den bog, jeg gik i stå og forsøgte at tage mit eget liv. Mens jeg sad og skrev, fik jeg pludselig skrupler. Blev bange for at udlevere især mine børn for meget, så det ville komme til at ødelægge noget for dem.Børn skal jo da også ha' lov til at leve deres eget liv og ikke hænges ud af deres mor (...). Jeg kørte simpelt hen ubehjælpelig fast og fik det skrækkeligt, og så var der også nogle andre småting, som gjorde, at til ikke mere at leve«. »Jeg fik imidlertid ikke lov at dø i fred. Og bagefter - på hospitalet - fi-skede jeg atter notaterne til romanen frem, og tænkte: Enten må du leve, eller også må du dø. Og at leve vil sige at fungere - skrive. Romanen blev nu en overlevelsesmulighed, paradoksalt nok.Og jeg oplevede virkelig en stor lykke, mens jeg sad og skrev den på hospitalet«. I december er en journalist fra Middelfart Venstreblad rejst fra Fyn for at møde forfatteren. Journalisten beskriver hende: »Hun sidder klinet ind i sofahjørnet med benene trukket op under sig og ligner om ikke en vingeskudt så dog en nogenledes halvsløj fugl. Drikker portvin og stirrer ud på en sørgmodig, vinterlig H. C.Andersens Boulevard. Ser af og til til døden træt på én (...) december-depressionen har lukket sig som en vacuumpose om hende og gjort hende bedøvende ligeglad med det hele«.»Du er selv ude om det. Du kunne holde dig væk i december«, siger Tove Ditlevsen.December er Tove Ditlevsen ikke fan af.»Jeg har det ad helvede til i december.Den forbandede kommercielle jul. Bare en grangren kan bringe mig til fortvivlelse«, siger hun. (...) »Der er så meget forlorent. Jeg elsker drankere, selvmordskandidater og afvigere af enhver art. Dem kan jeg bedre forstå end det velbjærgede borgerskab med dets prægtige familieliv«.Ikke så langt igenI begyndelsen af januar 1976 er det Berlingske Tidende, der besøger Tove Ditlevsen i hendes sofahjørne. Hun har overlevet julen. Til gengæld er det »en af de dage, hvor forfatteren »tror, at hun har hjernekræft««, som journalisten skriver. De taler om, hvorvidt hun har fortrudt sit livs åbenhed.»Man siger altid, at Tove Ditlevsen er så fantastisk åbenhjertig og udleverer sig selv helt«, siger Tove Ditlevsen.»Du ka' tro nej! Jeg kan love dig, at der er meget, jeg holder kæft med. I virkeligheden er jeg lukket-indesluttet. Havde jeg skrevet den virkelige ' Vilhelms værelse', ville ingen havde troet på den, og måske ville ingen have trykt den«. »Er det kærlighed eller besættelse, når man i samfulde 21 år bruger så mange gode kræfter på at svinge med i et eneste menneskes drifts-og følelsesliv? »Fuldkommen vanvittigt er det i hvert fald, og jeg ville ikke have gjort det, hvis jeg havde været ung i dag. Så ville jeg utvivlsomt have været ivrig rødstrømpe som min datter«. (...) »Mit liv var blevet anderledes med en uddannelse. Så havde jeg ikke behøvet at leve af en mand eller af det forbandede skriveri, men havde måske haft en god stilling i et ministerium, og skrive skulle jeg nok have fundet ud af alligevel. Der var nogle år, da jeg sad med tre små børn og søreme gerne ville have været skilt, og utallige gange rådede psykiatere mig til det. Men jeg turde ikke forlade mig på, at jeg kunne forsøge børnene og mig selv«. (...) Vil du nu være alene resten af dit liv? »Ja, det ved Gud! Jeg elsker ensomheden - at sidde alene i min sofakrog dagen igennem og læse eller bare glo ud i luften.Dagdrømme. Men det tog lang tid at vænne sig til ikke længere at have skæbnefællesskab med et andet voksent menneske« (...).Beklager du din alder - at være tre år fra de tres? »Nej, jeg synes, det er rart. Så kan der ikke være så forfærdeligt langt igen. Jeg elsker jo ikke livet sådan helt ind i helvede...«. (...) Arbejder du på en ny bog for tiden? »Nej. Jeg er jo ikke forpligtet til at skrive ustandselig. Alle mennesker siger til mig, at nu må jeg skrive noget mere. Det er ubarmhjertigt. Jeg kan altså ikke lige i øjeblikket.Det må du meget undskylde«.« Et par måneder senere, i foråret 1976, låner Tove Ditlevsen en venindes lejlighed i København.Der tager hun sit eget liv.gudrun.marie.schmidt@pol.dk Voldsomme bål brænder ikke længe Tove Ditlevsen Det er mig instinktivt imod at optræde i flok med kvinder Jeg elsker drankere, selvmordskandidater og afvigere.Fakta: FAKTA Sådan gjorde viInterviewene med Tove Ditlevsen er fundet i Det Kgl. Biblioteks avisdatabase Mediestream. I aviscitaterne er gammel retsskrivning erstattet af moderne.Kilderne er Politiken, Berlingske Tidende, Social-Demokraten, B. T., Aftenbladet, Dagens Nyheder, Jyllands-Posten, Aarhuus Stiftstidende, Aktuelt, Fyens Stiftstidende, Ekstra Bladet, Middelfart Venstreblad. ' Gift' af Tove Ditlevsen, ' Til døden os skiller' af Jens Andersen, ' Tove Ditlevsen - myte og liv' af Karen Syberg.Hjælp til research: manuskriptforfatter Nynne Oldenburg.Fejl og fakta 18.12.2017:Pladsen tillader ikke, at vi retter alle stavefejl, men »retsskrivning«, som der stod på side 5 i kultursektionen torsdag 14.12., hedder nu engang retskrivning.
LITTERATUR Tove Ditlevsens stemme forstummede, da hun i 1976 havde held til at tage sit eget liv i en venindes lejlighed i København. I anledning af forfatterens 100-års fødselsdag i dag genopliver vi den stemme. Vi har været i arkiverne og fundet gamle interviews. Med den unge digterinde, der havde alt foran sig. Og med den ældre forfatter, der glædede sig til, at livet - efter fire ægteskaber, depressioner og misbrug - snart var slut.
Det var en helt almindelig varm mandag i august. Doug Grote skulle sætte børnene, Dayton på godt 1 år og 3-årige Kristin, af ved dagplejemoderen og i børnehaven på vej til arbejde.Inden de gik, havde børnenes mor, Dianna Grote, givet Kristin rottehaler i hendes tynde glatte pigehår.Doug Grote satte Dayton af og kørte til sit arbejde som leder af sportsaktiviteterne ved den lokale kirke.Klokken halv tre hentede Dianna Grote, som er advokatfuldmægtig, sin mand. De tog tidligt fri. De ville hente børnene, så familien kunne være sammen om eftermiddagen.Først da ægteparret kom ind i børnehavens garderobe og ikke kunne finde Kristins tæppe og hendes lyserøde bamse, opdagede de, at noget var galt. Doug Grote gik i panik, han kunne slet ikke huske, hvad han havde lavet om morgenen.Det viste sig, at lille Kristin aldrig havde været i børnehave. Doug Grote havde glemt at aflevere hende. Og der i den varme bil var hun død af hjertestop.»Jeg kan ikke huske, hvad der skete. Det er 13 år siden, og jeg kan stadig ikke forklare det«, siger Doug Grote i dag.Han og Dianna Grote er et af de forældrepar, som i en ny dansk-svensk dokumentar fortæller om at have glemt deres børn i bilen og derved være skyld i deres eget barns død. I USA er der hver 9. dag et barn, som mister livet på den måde.Doug og Dianna Grote er pæne på den der amerikanske måde, hvor håret sidder perfekt, og tænderne er kridhvide. De passer ikke helt her i filmproducentens lejlighed på Vesterbro. Parrets to drenge på 11 og 14 år er blevet sendt på udflugt ud at se noget af København. Det første gang, de og Dianna er uden for staterne.Doug og Dianna Grote fortæller deres historie for at ændre på en frygtelig statistik og for at flytte holdninger.»Vi kan ikke bare blive ved med at se, at det sker, og vi vil gerne, at forældre, når det sker, får støtte og bliver hjulpet videre.Man skal ikke bare fordømme forældrene«, forklarer Doug Grote.Fordømmelsen oplevede de på egen krop. Mens parret efter ulykken var lammet af sorg, skyld og skam, belejrede den lokale presse græsplænen foran deres hus. ' Goodmorning America' ringede, og en lokal radiostation havde åben debat hver morgen i over en måned, hvor folk ringede ind og tilkendegav deres uforbeholdne mening om faderen, som havde glemt sit barn.»De sagde, at jeg var en dårlig far, at jeg skulle sættes i fængsel eller hænges«, forklarer Doug Grote, og Dianna supplerer: »Det var folk, som ikke kendte os. Når de hørte, at en far havde efterladt sin datter i en bil, konkluderede de med det samme, at det var med vilje. For hvordan kan man glemme et barn i en bil?«.Hjernen kører på autopilotDet spørgsmål behandler professor i psykologi David Diamond fra University of Florida i filmen. Hans teori var først, at det skete for forældre, som generelt var uopmærksomme på deres børn, men den hypotese holdt ikke, da han studerede en række sager. I stedet peger han på mekanismer i vores hukommelse.»Hjernen er behæftet med fejl«, som han siger.Vi har, fortæller David Diamond, flere slags hukommelse, som er styret af forskellige dele af hjernen. Én del sørger for, at vi husker fakta og detaljer, mens en anden del gør os i stand til at planlægge frem i tiden. Igen en tredje del gør det muligt for os at gøre ting, som vi har gjort tusinder af gange, på automatpilot. Og forskningen viser, at når vi bruger én del af hjernen, svækkes de andre.Det at følge barnet i daginstitution kræver de dele, som husker fakta, og som planlægger ud i fremtiden, mens det at køre på arbejde foregår på automatpilot. Det betyder, at hvis ens hjerne er indstillet på, at man er på vej på arbejde, vil automatpiloten dominere, og de andre dele af hjernen er mere eller mindre sat ud af kraft.David Diamond sammenligner det med, at man stopper på en tankstation, køber en kop kaffe og sætter den på bilens tag. Det kræver planlægning og fokus på detaljer. Men herefter fører man hånden ned i lommen efter bilnøglen, og herfra aktiveres automatpiloten, for det har man gjort tusind gange før. Man er ikke længere bevidst om, hvad man gør, og man sætter sig i bilen og kører - uden tanke for kaffen på taget.»Hvis man kan glemme noget som helst, kan man glemme sit barn«, siger David Diamond, der mener, at op mod hver tredje forældre har prøvet at miste fokus på barnet, mens de kører bil, men at barnet ofte siger en lyd, som gør, at forældrenes automatpilot slår fra.Dokumentarfilmens budskab er på samme måde, at det at glemme sit barn bag i bilen kan ske for alle. Her medvirker en mor, som er ansat i hæren, en far, som øver kor i kirken, og en sydamerikansk immigrant. Her er madpakker, tøjvask og børn, som puttes i køjesenge.Oven i den lammende sorg over at have mistet et barn er der for alle familier et retligt efterspil. Flere bliver anklaget for drab med en straframme på årtiers fængsel.Kun en - immigranten - ender i fængsel.Også Doug Grote blev anklaget for bevidst at have efterladt sin datter, men for ham blev dommen et vendepunkt.»Dommeren behøver kun at sige, hvad han er nået frem til. Men han vendte sin stol og talte direkte til mig. Han sagde, at forældre hver dag bevidst gør ting, som udsætter deres børn for fare. Børnene bader i poolen eller leger i forhaven, og så går forældrene ind, fordi telefonen ringer.Og det går ikke galt. Men her har vi dig - du gjorde intet, og alligevel er det værste sket«, forklarer Doug, der blev idømt to ugers samfundstjeneste.»»Du skal tilbage i samfundet«, sagde han. Hvis jeg ikke havde andet at stå op til, skulle jeg have det. Det, at der var en udefrakommende, som havde gennemgået hele mit liv - fra vores karrierevalg, vores daglige vaner, vores bankkonti - som sagde det, det havde jeg mere brug for at høre, end jeg anede«. Både Doug og Dianna gik i terapi, og de første mange måneder gik livet kun ud på at komme igennem dagen. Nu er det over 10 år siden. Doug Grote har et beigefarvet gummibånd om armen med datterens initialer på. Han har en hel bunke af dem.De begynder med at være lyserøde, Kristins yndlingsfarve, og så går han med dem, mens de falmer og til sidst går i stykker.Et lidt jaget blik og et drag om munden hos Dianna Grote fortæller, at livet aldrig bliver det samme. Men de har formået at blive sammen og har fået endnu et barn.At komme over skyldenDe håber, at der er en holdningsændring på vej. De har kendskab til et barn, som døde bag i en bil i Ohio i sidste måned, og her er der ikke blevet rejst tiltale. Og så håber de, at folk vil blande sig mere. Der var nemlig en kvinde, som så Kristin i bilen om formiddagen, den dag hun omkom.Men kvinden forlod stedet. Hun ringede godt nok senere til sportscentret og sagde, hvad hun havde set, men hun angav en forkert farve på bilen, og ingen vidste, hvad de skulle bruge oplysningen til.»Flere skal stikke næsen i andre folks sager.Og vi synes også, at vi hører om flere tilfælde, hvor folk reagerer i dag. Tilfælde, hvor folk tilkalder politiet, som slår en rude ind i en bil, hvor der sidder et barn«, siger Doug Grote.I dokumentarfilmen optræder en kvinde, hvis lille søn mistede livet, fordi hun glemte ham på bilens bagsæde. Hun tænker, at han må være faldet i søvn, men at han på et tidspunkt må være vågnet og have haft brug for hende.»Og så var jeg der ikke«, siger hun og synker. »Jeg lever med, at jeg har svigtet«. Spørger man Doug og Dianna Grote, er skyld ikke længere en del af deres ligning.»Det var en ulykke. Det var ikke noget, jeg gjorde bevidst. Min hjerne svigtede mig. Jeg ville ønske, at jeg vidste, hvad som skete, for så kunne jeg sikre mig, at det ikke skete igen, men jeg ved det ikke«. I tiden efter ulykken kæmpede Dianna Grote med skylden. Hun følte, at hun burde have fornemmet, at Kristin havde brug for hende.»Det var noget, jeg talte meget med min sorgterapeut om. Men hun lærte mig, at jeg ikke kunne vide det. At fejl sker.Jeg var en god mor for hende, og jeg er stadig en god mor for mine drenge. Jeg er stadig et godt menneske«.Filmen ' Death of a Child' (da.: ' Utilgivet') er lavet af Lasse og Frida Bakfors. Den har tv-premiere på DR 2 Dokumania på tirsdag.kirsten.nilsson@pol.dk Hvis man kan glemme noget som helst, kan man glemme sit barn David Diamond, professor i psykologi.Fakta: FAKTA Børn i varme bilerI USA mister gns. 37 børn hvert år livet i en varm bil, rapporterer amerikanske medier. Ifølge CNN satte juli i år en tragisk rekord, da hele 11 børn omkom.Problemet er, at varmen kan komme ind i bilen og ikke ud igen. Målinger har vist, hvordan temperaturen i en bil kan stige 10 grader i løbet af bare 10 minutter.Børns nervesystem er samtidig ikke fuldt udviklet, og derfor har de svært ved at regulere varmen.Antallet af ulykker med børn glemt i biler er steget siden 1990' erne, da børnesæder blev flyttet fra forsædet til bagsæderne af hensyn til trafiksikkerheden.To senatorer fremsatte i sommer et lovforslag, som kræver, at bilproducenter indsætter sensorer på bagsæderne, så en alarm lyder, hvis der sidder et barn. Teknologien skal virke på samme måde som alarmer, der minder føreren om at spænde sikkerhedsselen eller lukke en åben dør.Ulykkerne er meget sjældne i Norden.Det er, så vidt vides, sket en enkelt gang i Danmark det seneste årti. Rådet for Sikker Trafik peger på klimaet som den største årsag til forskellen.
Doug og Dianna Grotes 3-årige datter mistede livet, da faderen glemte hende i deres bil. En ny dokumentarfilm fortæller om skylden, skammen og om at komme videre.
' Det er, som om han kender os. Altså virkelig'- Hvorfor læser du John Green? »Det er absolut umuligt for mig at lade være. Man bliver fuldstændig opslugt af fortællingerne. Og man er som læser aldrig i tvivl om, at der er en større mening med dem: John Green er en forfatter, der altid har et budskab med sine bøger, de er en slags livslektioner. Hvor En flænge i himlen (fra 2012, filmatiseret i 2014, red.) handler om nærvær, kræft, død og om at sige farvel, så handler det i Endnu en Kathrine (fra 2006, red.) om at turde gøre noget, der giver nuet betydning. Det er op til mig at bestemme, hvad der giver mit liv værdi.Det er sådan nogle ting, man lærer af at læse John Green. Og det bliver aldrig moraliserende, som det gør, når ens forældre eller skolelærer vil lære én om livet og den slags.« - Hvordan adskiller han sig fra andre forfattere, der skriver til og om teenagere? »Han tør tage fat i de problemer og emner, som mange måske er bange for. Og som mange voksne tror, at teenagere ikke kan rumme. Men vi ved jo godt, at mennesker dør. Vi ved godt, at vores forældre kan blive syge og dø. Eller at vi selv kan få en depression og den slags. Jeg tror, det er vigtigt, at vi også får lov til at læse om den slags uden omsvøb. Vi er jo nødt til at forberede os på, at de svære ting også kommer til at ramme os en dag. Det tror jeg, John Greens forfatterskab hjælper mange med.Han er ikke bange for at udfordre os og skrive om eksempelvis kræftsygdom, død og psykisk sygdom. Og han tør blande det med humor og ironi.Jeg vidste ikke, at jeg kunne grine og græde samtidig, før jeg begyndte at læse John Green.« - Hvilken bog er din favorit? »Paper Towns er min favorit. Eller Gåden om Alaska. Men jeg er også bare virkelig glad for En flænge i himlen.Det er ret svært at vælge én, synes jeg. De har jo alle sammen lært mig noget vigtigt.« - Følger du John Green på de sociale medier? Og hvis ja, så hvorfor? »Jeg har ikke Twitter, men jeg følger ham på Facebook og Youtube.Jeg er ret nysgerrig på ham som menneske. Det er spændende at få indblik i, hvad det er for en person, der står bag alt det her. Men det er alligevel først og fremmest bøgerne, det handler om for mig.« - Hvad læser du ellers? »Jeg er ret vild med romantik, realisme og gysere. Jennifer Niven er også en forfatter, der tør skrive om tabuiserede emner som selvmord eller fedme. Jeg kan også godt lide Stephen King, men mange af hans bøger er stadig lidt for svære, synes jeg.« - John Green bliver ofte beskrevet som en forfatter, der ikke alene skriver til og om teenagere, men en forfatter, der giver stemme til jeres generation.Hvad tænker du om det? »Det tror jeg, han gør. Det er, som om han kender os. Altså virkelig.Man kan slet ikke mærke, at han er voksen. Og alle ved, hvem han er. Jeg synes, at det fedeste ved John Greens bøger er, at de ikke kun sætter samtaler om eksempelvis kræft i gang. Han formår også at hive hverdagsproblemer op på et andet niveau.Han breder det hele ud og gør det større.«.' At læse John Green er som at få et stort varmt knus'- Hvorfor læser du John Green? »Jeg var ikke så god til at læse i lang tid ad gangen, før jeg begyndte at læse John Green. Men det var, som om tiden bare stod stille, da jeg første gang læste En flænge i himlen. Den handler om en pige og en dreng - én af dem er kræftsyg. De her bøger er ikke normale bøger. De får alle følelser og tanker frem på én gang.At læse John Green er som at få et stort varmt knus, hvis du forstår?« - Hvad er det, der gør dem til ' ikke normale' bøger? »Jeg elsker sukkersød romantik og alle de klassiske ' dreng møder pige'-fortællinger. Men hos John Green er det altid mere end det. En flænge i himlen handler om kærlighed mellem to unge mennesker, men det handler jo også om meget mere end det - om kræftsygdom, psykiske problemer og død. Jeg bliver helt varm indeni, når jeg læser hans bøger, for der er altid også meget humor i det svære og alvorlige. Men på sådan en underspillet måde, der ikke bliver kikset.« - Hvad læser du ellers? »Lige nu læser jeg Anna Todds After-serie, der handler om forelskelse.Jeg har også forsøgt at læse de bøger, min mor læste, da hun var ung. Men de er lidt for seriøse og tørre, synes jeg, så det er kun, når jeg keder mig i sommerhuset, jeg læser i dem.« - Hvad er det for nogle karakterer, vi møder hos John Green? »De er tit outsidere eller nørder, de har tit svært ved at passe ind.Det er, som om de altid formår at reflektere et eller andet i mig som læser. Uanset hvor forskellige de er, så kan jeg se mig selv i dem. Jeg er selv blevet mobbet og har følt mig meget ensom, da jeg var yngre. Og det hjalp mig at læse bøger som En flænge i himlen eller Paper Towns. De viste mig ligesom, at ensomheden ikke er en evig tilstand, men noget, der kan holde op - for alting kan jo forandre sig, ikke? Man kan starte på en ny skole, man kan få nye venner, eller måske blive forelsket. Og ensomhed er ikke kun en dårlig ting, den kan også give plads og ro til en anden eftertænksomhed. Det er vigtigt, at teenagere får plads til det, tror jeg. Så forstår man, at ens problemer ikke er unikke - og så føler man sig mindre alene.« - Vil du blive ved med at læse John Green, når du bliver ældre og vokser ud af teenagelivet? »Det tror jeg, ja. For bøgerne handler jo ikke bare om at være ung i år 2017, men også om mere almene ting - om venskab, død, kærlighed. Det er ikke kun teenagere, der har brug for at læse om den slags, vel? Jeg tror, at alle har brug for at blive mindet om, hvordan det var at være ung - og om, at alting kan ændre sig.«.' Jeg tror ikke, han kan skrive noget dårligt'- Hvorfor læser du John Green? »Man er altid sikret en stor oplevelse, når man åbner en af hans bøger.Den er ikke så meget længere.Jeg tror ikke, han kan skrive noget dårligt. Det er ret kritisk, hvis hans nye bog skulle vise sig at være dårlig.Men man må være loyal som fan. Jeg har endnu ikke oplevet, at han har skuffet mig. Hver bog har været en stor oplevelse, de har alle taget mig igennem alle former for følelser og tanker. Det er John Green-stilen.« - Hvad er det, der gør hans bøger til store læseoplevelser? »Han skriver meget enkelt, men samtidig også meget originalt og uforudsigeligt. Jeg tror ikke, John Green skriver efter en eller anden genkendelig skabelon eller kedelig berettermodel, han sørger altid for at indbygge overraskende, men troværdige twists i historien og i kompositionen.Det er nyt, men også tit genkendeligt - historierne taler altid til et eller andet i vores liv og hverdag.Og så er karaktererne hos John Green ikke helteagtige skikkelser, de minder mest af alt om os - om ret almindelige unge mennesker, der har lidt svært ved at finde ud af tingene. John Green er sådan én, man kan se op til. Men ikke som en voksen eller en forældre, mere som en cool og klog ven.« - Hvilken bog er din favorit? »En flænge i himlen. Jeg plejer at låne bøger på biblioteket, fordi det bedre kan betale sig, når man læser meget. Men jeg var så vild med En flænge i himlen, at jeg var nødt til at eje et eksemplar selv, så jeg kunne læse den igen og igen. Jeg tror, John Greens bøger er for os, hvad dyre møbler eller Royal Copenhagen måske er for voksne. De viser, at man har god litterær stil.« - Hvad betyder det for dig som fan, at John Green også er videoblogger og aktiv på de sociale medier? »Det er lidt uinteressant, synes jeg. For mig er det hans bøger og de universer, han skaber dér, der er spændende og stort.« - Hvad læser du ellers? »Jeg læser alt, undtagen gys. Især sci-fi, fantasy og romantik. Jeg kan godt lidt Rick Riordan, Stephanie Perkins og J. K. Rowling, naturligvis.Jeg læser mest amerikansk og engelsk litteratur, det er, som om de bare skriver mere fængende end danske forfattere.« - John Green bliver ofte beskrevet som en forfatter, der ikke alene skriver til og om teenagere, men en, der giver stemme til jeres generation.Hvad tænker du om det? »Jeg tror, at mange af de forfattere, der skriver til og om teenagere, er en slags generationsstemmer.Også selv om de er voksne. De ved, hvad de taler om. Og man lærer ikke bare noget om livet, men også om sig selv, når man læser deres bøger.Når jeg om ti år tænker tilbage på, hvad der var vigtigt og stort i min ungdom, så vil jeg helt sikkert tænke på John Greens bøger. Han er god til at tage emner op, som mange ikke tør tale om. Det er vigtigt for mig - og sådan tror jeg, mange har det.«
Den amerikanske forfatter og videoblogger John Green er den absolut største for læsende teenagere anno 2017. Vi har spurgt de tre piger bag litteraturpodcasten Young Adults hvorfor.
»Det er et forfærdeligt sted,« sagde min ven, som bor lige ved siden af.»Jeg har aldrig været der,« sagde redaktøren, for hvem jeg nævnte mine planer.De talte ikke om restaurant Selma, men om det nye WestMarket, hvor restauranten ligger. Markedet åbnede i januar, og jeg havde faktisk heller ikke været der, selv om jeg bor tæt ved, og selv om markedet præsenterede sig som byens nye madhaller.Det er ikke første gang, man forsøger; før lå Toves Galleri her, en tom og affolket arkade, og hvorfor det ikke vil lykkes på denne adresse, ved jeg ikke, men da jeg trådte ind i WestMarket, mødtes jeg af nedrullede skodder, en fed duft af blandede mellemøstlige krydderier og en dame, der sagde hej og solgte bananer. Klokken var 12.30, og her var ganske affolket om end fyldt med diverse tilbud om frokost, heraf flere ganske ambitiøst udseende og fra alle verdenshjørner.To ølDet danske bidrag til verdensgastronomien er som bekendt smørrebrød, så det er her også, men det er - for nu at sige det ligeud - en svensker, der står bag.Magnus Pettersson, der har en fortid på bl. a. det længst hedengangne The Paul i Tivoli, har efter tre år som køkkenchef på Aamanns Etablissement åbnet sit helt eget sted; et smørrebrødssted, nu som urban spisebar, ikke noget med henne om hjørnet, nede i kælderen og hjem til lillemor med et forklaringsproblem. Her er rene linjer og direkte udsigt til (og indblik i) køkkenets arbejde.Jeg satte mig på barstolen og kiggede på køkkenet og ventede på min ven, der uvist hvordan havde fået det indtryk, at vi skulle mødes udenfor. Jeg drak en øl. Udvalget er yderst håndplukket med vægten lagt på sigøjnerbryggeriet (gypsy-brewery er, til almindelig oplysning, betegnelsen for et bryggeri uden fast adresse, men med gode idéer, der føres ud i livet forskellige steder) To Øl, grundlagt af en af Mikkeller-stifteren, Mikkel Borg Bjergsøs, elever; i sin tid på Det Fri Gymnasium smittede han ind tilflere med hangen til godt og særligt øl.To Øl er høj kvalitet, og den Double IPA ved navn Djuicy, jeg drak, var ingen undtagelse; en umådelig velsmagende variant i genren, også lidt farlig, for så vidt som den holder otte procent alkohol uden at synes stærk.Imens studerede jeg menukortet, der tæller 10-12 numre til 85-90 kr. per styk og desuden tilbyder en smagemenu efter kokkens valg til 289 kr. Menuen skifter i takt med råvarernes tilgængelighed, fortælles det, hvorfor man egentlig godt kunne undre sig over ikke at finde et indslag med hvide asparges, for Selma får, fik vi at vide, varer både fra aspargeskongen Søren Wiuff og fra slagter Christensen på Grambogaard på Fyn, så heller ikke leverandørvalget er tilfældigt - man tager fra øverste hylde på alle fronter.Hybenroser og mælkeflaskerDa min lokalkendte ven fandt frem til spisebaren, bestilte han med stor målbevidsthed makrel og derefter hønsesalat.Makrellen var fin - og meget langt fra den type makrel, man ikke får lov at glemme næste dag; syltede grønne tomater, agurkekugler, friskrevet peberrod, strandurt fourageret lokalt, tørrede grønne stikkelsbær på toppen og i bunden en kapersmayo, alt sammen med til at give serveringen frisk og syrlig og dog kompleks karakter - et gennemgående træk ved smørrebrødet her, som klart hælder mod det nynordiske og nok vil skuffe Arne Jensen, den stærke smed, der foretrækker sin karrysild flydende og spiser fritteret camembert bagefter. På Selma er det inspirationen fra Aamann, der mærkes, hvad der vil sige nyfortolket smørrebrød, der prøver grænser af, men dog respekterer oprindeligheden.Min hybenrosesild var ingen undtagelse i den retning. Den tørsaltede sild var forsigtigt marineret i lun syltelage, og sildefileterne toppet med 48 procents cremefraiche, puffede boghvedekerner og tørret rødbede; en sildemad for moderne og dannede mennesker, elegant servering - meget præcis.Selma har naturligvis også et avantgardistisk snapsekort, og min hybenrosesnaps blev skænket fra en gammel mælkeflaske.Jeg er ingen stor fan af snapse, der ikke vil være bekendt at være snapse og hellere vil smage af noget andet, f. eks. whisky, men denne kryddersnaps sad lige i skabet med mineralske noter, der understøttede sildeserveringen.De havde lavet den selv på en base af Brøndums, helt traditionelt.Min vens hønsesalat blev serveret på en ordentlig humpel brød, en disposition, jeg ikke helt forstod, men salaten var god. Hønsesalat, syltet tragtkantarel, Karl Johan, mandler, bacon og blegselleri, alt til faget henhørende og lidt til, igen en servering i den friske og dog smagstætte stil. Urtesaltet færøsk laks blev serveret med friskost, radise, purløg, karse - og ristet boghvede, der gav et fint crunch til en servering med mange klassiske elementer - og en helt fremragende råvare i form af laksen.Roastbeef som kunstJeg prøvede også tatar på okseinderlår fra Grambogaard, tilberedt a la minute (vi så det selv!) og vendt med løvstikkemayo, amaranth, syltet søsalat og toppet med lune rugbrødskrummer. Nynordisk tatar er jo ikke nogen nyhed længere, men det forbliver en god idé, og urternes friskhed sammen med det rå køds dekadente dybde bør man ikke kimse ad, det overgår langt den traditionelle franske rørte udgave.Roastbeefmaden, der som type må være kandidat til titlen som verdens kedeligste mad, var her ophøjet til kunst; grillet oksetyndsteg stegt rare, smørmør og skåret i tynde, men ikke papirstynde skiver, pyntet med hjemmegjorte ristede løg, peberrod, nye hvidløg, spidskål, esdragonmayo og tørret Karl Johan, og ikke et øje var tørt.Til sidst Västerbottensost serveret på ristet rugbrød og garneret med en glimrende citronconfit, som der var for meget af - den druknede næsten osten, og det havde den (osten) ikke fortjent.Tag selv festen med!Nuvel. Ser man isoleret på maden, nærmer vi os fem stjerner, for smørrebrødets kvalitet er i den absolutte top. Men man skal selv have festen med; man sidder lidt forblæst her i en halvtomme hal, hvor elevatormusikken suser i gangene, her er stemningsforladt, og det trækker ned - ikke mindst for et frokoststed. Jeg håber for Selma - og ja, da også for WestMarket - at der kommer mere liv i kludene herinde, for i hvert fald Selma burde blive bestormet af glade kunder. Priserne er yderst rimelige, kvaliteten er tårnhøj, og man kan bare daske forbi og spise et enkelt stykke og drikke en enkelt øl. Sådan skal det være, men det kræver selvfølgelig, at nogen faktisk gør det - jeg for min del gør det snart igen.lillelund@jp.dk Roastbeefmaden, der som type må være kandidat til titlen som verdens kedeligste mad, var her ophøjet til kunst..
Smørrebrødsbaren Selma i det nyåbnede WestMarket på Vesterbro i København er et besøg værd, selv om markedet i sig selv ser lidt trist ud.
Flere københavnere blev påvirket af den brand, der fredag og til dels i løbet af weekenden hærgede hovedstaden, da der tidligt fredag eftermiddag udbrød brand i ejendommen Vesterbrogade 146.Branden udviklede sig hurtigt gennem huset og til en større tagbrand, hvor flammer op til ti meter stod op af det gamle hustag, og hvor samtlige beboere ikke kan vende hjem foreløbig.Spredt via udluftningOnsdag løftede Københavns Politis Brandsektion imidlertid sløret for, hvad der var årsag til branden.- Vi skulle have undersøgt tomten mandag, men det var ikke muligt. Men vi fik adgang dertil i går, og alt tyder på, at branden startede i den restaurant, der ligger i stueetagen i bygningen, oplyser politikommissær ved Brandsektionen i København Robert Jensen til Ekstra Bladet.New Century er en kinesisk restaurant, der ligger i stueetagen til ejendommen, og det er efter sigende her, afslører de tekniske spor, at branden startede i restaurantens køkken.- Vi kan med sikkerhed sige, at branden ikke var påsat, men at der er tale om et uheld eller uforsigtig omgang i køkkenet.Men præcis om det var i gryden eller ved emfanget eller andet, kan jeg ikke oplyse.Han ønsker desuden heller ikke at uddybe den forklaring, som ejer og ansatte ved spisestedet har givet.- Men de forklarer, at de kommer ud i køkkenet, hvor der så allerede er kraftig røgudvikling.De forsøger så at slukke branden med en pulverslukker og et brandtæppe, men ilden har for meget fat. Herefter spreder den sig opad via udluftningssystemet, lyder det fra Robert Jensen.Frygt for nedstyrtningPolitiet betragter årsagen som værende godt belyst ud fra de erklæringer, som de tekniske spor har efterladt.Ejeren af restauranten er nu blevet sigtet for overtrædelse af Beredskabslovens § 71 for ikke at have udvist tilstrækkelig forsigtighed med bl. a. ild, brændstoffer eller elektriske anlæg. Ejeren har over for Ekstra Bladet ikke ønsket at udtale sig om sagen.Politi og brandfolk besigtigede tirsdag skaderne i ejendommen af frygt for, at gavlen styrtede ned. Indtil videre står den endnu.tp@eb.dk 
Ansattes forsøg på at slukke brand var forgæves.
B. 04. 

Over 100 forskellige cidere gør en ny dansk ciderbar til verdens næststørste målt på udvalg. Selv om Danmark er et traditionelt æbleland, har vi aldrig rigtig haft den store tradition for at udvikle den gærede æblemost.Det er de seneste år blevet vendt på hovedet, da topklasseproducenter som danske Fejø Cider og Æblerov har sendt rigtigt god cider på markedet. Den interesse har de også opdaget hos familien Holm. Så de åbnede Nordens første ciderbutik i Istedgade. Den blev så stort et hit, at de nu er flyttet til større lokaler - og åbner en decideret ciderbar. Holm Cider har et udvalg med over 100 cidere fra hele Europa, og hvis vi skal holde det op mod resten af verden, så har Holms egen research kun kunnet finde én ciderbar i verden med større udvalg - Wassail i New York.Baren åbner i dag.Holm Cider Istedgade 44, 1650 Kbh V Hvornår: I dag kl. 16-24.
Bobler.
Nu hvor Copenhagen Jazz Festival lakker mod enden, overtager Stranden - Urban Beach ansvaret for at sende blød jazz i ørerne på dig, mens du ligger med fødderne begravet i sand. De næste fire lørdage vil der være live-musik, DJs, helstegt pattegris og masser af hygge for hele familien - og entreen er ganske gratis.Jazz på Stranden - Urban Beach Pasteursvej 10, København V Lørdag kl. 13.
Musik.
Madmarked må hente ny kapital og formand side 6. 

Et nyt område i Carlsberg Byen kommer mandag den 14. august et skridt nærmere færdiggørelse, når 240 inviterede deltager i rejsegildet for Købke Hus. Foruden håndværkerne og øvrige samarbejdspartnere har også mange af de kommende beboere tilmeldt sig arrangementet, så de kan få stillet nysgerrigheden på deres kommende boliger. 

»På toppen af en trappe, der bliver bygget, vil der være træer, og der vil falde et vandfald. Der skal larmende støj fra trafikken på torvet få modspil af rislende vand, og de grå brosten og asfalten skal stå i kontrast til det grønne liv, der nu kommer til torvet.« Sådan stod der her i avisen allerede i juni (27/ 6). Det blev også dengang omtalt som en kommende oase. Jeg havde dengang svært ved at se det for mig, men jeg må sige, at det lykkedes i festugen.Jeg er meget optaget af, at vi bliver en langt grønnere by, end vi er nu, og det er utroligt, hvad der kan ske på en ganske lille, i dagligdagen faktisk gold, plads.Mange, som jeg lyttede til ved Vesterbrofaldet, talte om lyden af vandet, den beroligende lyd. Lad dette lille indslag i festugen kaste lys ind over kommende planlægning, så vi virkelig bliver en grøn by i handling, ikke blot i ord. Både på små og store pladser. Og overalt i kommunen.Lone Hindø byrådskandidat (S) Tåstrupvej 100, Harlev.

I efteråret 2009 fik Kim Sæther og hans familie fornemt besøg i deres lille københavnerlejlighed i Oehlenschlægersgade 10, da Oprah Winfrey og hendes tv-hold pludselig bankede på døren for at se, hvordan en familie med rugbrød og leverpostej i køleskabet lever og bor.Talkshow-dronningen var en tur i Danmark som led i en tv-special, der skulle afsløre hemmeligheden bag verdens lykkeligste folkefærd.I den forbindelse havde Oprah udtrykt ønske om at møde helt almindelige danskere, og da Kim Sæther - der arbejder som musiker og dj under kunstnernavnet DJ Noize - fik tilbuddet, sagde han ja til at åbne hjemmet for verdensstjernen.- Jeg mødte hende relativt kort, men når kameraet var slukket, var hun sig selv.Hun var Oprah hele vejen igennem. Om det er skuespil eller ej, det skal jeg ikke kunne sige. Men jeg fik i hvert fald følelsen af, at hun var ægte, siger Kim Sæther, der på daværende tidspunkt netop var hjemvendt til privaten med nyfødte tvillinger, hvilket ikke gik Oprahs opmærksomhed forbi: - Hun syntes - som så mange andre amerikanere - at det var meget underligt, at de stod udenfor, uden at der var nogen, der holdt øje med dem.Der blev også tid til at snakke lidt musik.- Når produktionen holdt pause, var hun helt afslappet og naturlig. Hun hev et album ud af min pladereol og sagde: ' Jay Z - lytter du til rapmusik?'. Jeg svarede: ' Ja, jeg varmede rent faktisk op for ham på Roskilde Festival', hvorefter hun straks trumfede med: ' O. k., jeg interviewede ham for en uge siden.'.Afgjort begavet- Virkede hun på dig som et menneske med præsident-potentiale? - Altså hun virkede som de fleste amerikanere, der jo ofte bare går rundt og kigger på ting og siger ting som: ' Look at that. That's great! ' Men hun virkede helt afgjort begavet - ikke nødvendigvis overdrevet belæst og intellektuel. Men når man har en karriere som skuespiller spiller i bagagen og har opbygget sin egen succesvirksomhed et skridt ad gangen, er det altså, fordi man har talent.Udsigten til, at USA - hvis flasker sig - får en sort kvindelig præsident, er måske, hvad verden tørster efter, vurderer Kim Sæther.- Vi har alle sammen brug en kvindelig hånd en gang imellem, og det har verden i dén grad lige nu. Måske mere end nogen sinde før.Folk, der kan bevare deres empati, selv om de sidder i et politisk embede, de er værd samle på.rms@eb.dk .

Der var nye, kedelige tilstande ved ellers festlige Aalborg Karneval i går, hvor frygten for terror fik Nordjyllands Politi til at spærre alle hovedveje ind til paraden af.Folk var klædt ud som mobiltelefoner, insekter, lagkager, og skæggede mænd, der er klædt ud som fitnessdronninger.Alle i Aalborg var inviteret, men folk fra hele landet var dukket op.I går blev Nordeuropas største karneval afholdt i Aalborg, hvor folk drikker sig fulde, holder fest i parader med mærkelige udklædninger, og hvor de som regel efterfølgende går i byen i den berømte og berygtede Jomfru Ane Gade med de mange beværtninger eller tager i Kildeparken, hvor der er live-musik.Hovedveje spærretMen i år var der et nyt tiltag. Politiet havde nemlig taget beslutningen om at spærre hovedvejene til paraderne for at undgå eventuel terror eller lignende.»Vi har stillet lastbiler frem ved alle hovedveje, så de spærrer af for uvedkommende køretøjer, så ingen kan lave skade på vores karnevalsdeltagere.Vi har ikke nogen konkrete henvendelser om, at nogen vil os det ondt. Det er en generel foranstaltning,« siger Vicepolitikommissær ved Nordjyllands Politi Henrik Skals til BT.Sidste år var der 70.000 i paraden ved Aalborg Karnevel og ca. 100.000 i byen i alt, men med det gode vejr i år regner talsmanden for Aalborg Karneval Mette Bugge at de slår alle deres tidligere rekorder.Derfor er det også vigtigt at have sikkerheden helt i top. Derfor har Aalborg Karneval som forening taget nye tiltag, der skal forbygge eventuelle ulykker.»Vi sørger for, at vi har de bedste vilkår for vores karnevalister. Vi gør, hvad vi kan, for at sikre, at vi kan afvikle en god parade, men når det handler om sikkerhed, så er det en myndighedsopgave. Og her har vi et tæt samarbejde med politiet, beredskab og myndigheder. Den opgave har vi fuld tiltro til, at de løfter på bedste vis,« siger Mette Bugge.Fest i mange timerHun føler dog ikke, at folk generelt er utrygge ved årets Aalborg Karneval, og at paraden er ' en kæmpe fest, som står på i mange timer, hvor der er musik, bevægelse, glæde og kærlighed i hele byen'.»Dem, der har valgt at komme til karneval, har valgt at sige, at de er der for at feste og give slip på alle de bekymringer, de ellers måtte have.Det gør de. Jeg tror også, at de er trygge,« siger Mette Bugge.Er det ikke ærgerligt med de her nye tilstande? »Vi gør alt, hvad vi kan, for at passe på. Sådan er det. Resten er en myndighedsopgave,« siger hun.jenh@bt.dk '' Vi gør alt, hvad vi kan for at passe på. Sådan er det. Resten er en myndighedsopgave Mette Bugge, talsmand for Aalborg Karnevel '' Vi har stillet lastbiler frem ved alle hovedveje Henrik Skals, vicepolitikommissær.
Politiet oprustede mod terror ved Aalborg Karneval KARNEVAL.
Hele verdenspressens opmærksomhed var rettet mod Rosio Sanchez, da hun i 2015 åbnede den lille madbod Hija de Sanchez med autentiske mexicanske tacos i Torvehallerne i København. Vogue, New York Times, de var der alle sammen.Det hjalp nok også på det, at den amerikanskmexicanske kok forlod en stilling som souschef på Noma, hvor hun i fem år havde haft ansvaret for verdensklasserestaurantens desserter. Og måske også, at René Redzepi - manden bag Noma - spredte ordet og i et facebookopslag skrev, at det ville blive »det bedste mexicanske nogensinde!«. Men hypen var ikke overdrevet, skulle det vise sig.Da Rosio Sanchez åbnede endnu en tacobiks i Kødbyen, udråbte vores anmelder stedets tacos til byens bedste. »Det er gadekøkken på højt niveau«, skrev Joakim Grundahl og kvitterede med fem hjerter.Et sted man vender tilbage tilNu udvider den populære kok og restauratør nok en gang, men denne gang er det med en egentlig restaurant, ikke endnu en tacobiks.Restauranten skal hedde Sanchez, og den kommer til at ligge i Istedgade. Nærmere bestemt i nr. 60 som nabo til Rasmus Oubæks burgerjoint Jagger.»Jeg har længe drømt om at åbne en restaurant. Jeg tror i virkeligheden, at de fleste kokke skaber spisesteder, hvor de selv har lyst til at hænge ud, og det er præcis det, vi har gjort med Sanchez. Her får du samme atmosfære som i en mexicansk cantina eller en parisisk bistro«, siger Rosio Sanchez i en pressemeddelelse.»Mit håb er, at Sanchez bliver et sted, man vil vende tilbage til igen og igen, simpelthen fordi maden smager, som om nogen har tilberedt det til dig hjemme i deres eget køkken«. I pressemeddelelsen fremgår det også, at Rosio Sanchez med sin nye restaurant har tænkt sig at skabe et lokalt og hyggeligt spisested, hvor man hylder det mexicanske køkken i fast såvel som flydende form, og hvor Sanchez vil servere sine egne versioner af klassiske mexicanske retter baseret på både mexicanske og nordiske råvarer.Autentisk og velsmagendeFor restaurantens beliggenhed i Danmark fornægter sig ikke, forklarer hun.»Vores retter er autentiske og velsmagende - nogle er ret traditionelle, og andre er nyfortolkninger af klassikere tilsat erfaringerne fra min karriere og selvfølgelig min opvækst i Chicago«, fortsætter Rosio Sanchez.»Samtidig vil vi gerne anerkende, at vi er i København, og det gør vi ved at bruge de bedste og mest smagfulde lokale råvarer i sæson. Det er både sjovt og lidt udfordrende at genskabe de mexicanske smagssammensætninger med det, som vi finder her«.Mezcal og tequila i barenOgså i baren kan man få et strejf af Mexico.Her kan man gå på opdagelse i mexicansk mikrobryg, cocktails på mezcal og tequila samt de ikke-alkoholiske drikke aguas frescas. Der vil desuden være et lille vinkort med naturvine udvalgt af Rosforth &amp; Rosforth.Sanchez har plads til 46 spisende gæster.Restauranten åbner 30. november, men allerede nu er det muligt at reservere bord.sebastian.f.wittrock@pol.dk 
Rosio Sanchez har allerede populære taquerias i Kødbyen og Torvehallerne. Nu åbner den tidligere souschef på Noma en mexicansk restaurant med navnet Sanchez.
Den belgisk turistbus, som Københavns Politi har efterlyst siden onsdag, blev set i Kokkedal nord for København tidligt onsdag morgen.Det oplyser Københavns Politi på Twitter.' Vi søger fortsat belgiske bus.Sidst set i Kokkedal køre mod nord ons. nat omkring kl. 04.30. Har du set bussen, så kontakt politiet.Også hvis man har udlejet større garageanlæg, lader eller lignende, hvor en bus kan holde, uden helt at vide, hvad det skal bruges til,' lyder det.Peter Buhl, der er vagtcentralleder, forklarer til BT, at man har fået en række henvendelser fra folk, der har set bussen i området omkring Kokkedal.»Vi er ret overbeviste om, at den har været i det område, fordi vi har fået nogle henvendelser fra folk, der har set den der. Derfor sender vi det tweet ud, ligesom for at gøre borgerne opmærksomme på, at hvis man er i det område, så må man gerne holde øje med den,« lyder det fra Peter Buhl.Har i en formodning om, at den stadig er der? »Det er det, vi gerne vil have afklaret.Den kan stadig være der, men det er på ingen måde sikkert,« siger Peter Buhl, der ikke ønsker at oplyse, om bussen er blevet set kørende, efter den blev stjålet.En hastesagDa politiet efterlyste bussen onsdag, lød det, at man som udgangspunkt ikke mente, at der var tale om andet end simpelt brugstyveri, men set i lyset af det seneste års begivenheder i Europa samt den aktuelle terrortrussel mod Danmark ville man gerne have lokaliseret bussen hurtigst muligt.Helikopter hjælper tilDerfor gik der heller ikke mange timer, før også en helikopter, der i ugevis har cirkuleret rundt over København i forbindelse med bandekonflikten, blev inddraget i eftersøgningen af den belgiske turistbus.»Der er politi i hele byen, som har fået et billede af bussen, og som leder efter den. Og så har vi i forbindelse med vores bandeindsats også overvågning fra luften, som leder.Det er helt jordnært, at så mange som muligt skal vide, den er væk, så vi kan finde den,« fortalte vagtchef Henrik Stormer onsdag eftermiddag til Berlingske.Peter Buhl ville i går formiddag ikke komme ind på, hvilke midler Københavns Politi har taget i brug for at finde turistbussen, men slår fast, at man bruger de midler, som politiet har/ ritzau/.
OBSERVATION Den stjålne turistbus fra Vesterbro er blevet observeret i Nordsjælland.
Huskey'erne Nanoq og Evalo ligger og skutter sig i kulden. Selv om det egentlig er forår, er det en dag med fugt og polarkulde - og blæst, så de to hundes kraftige pels er helt på sin plads.Og deres ejer Anita har efter et liv på gaden de seneste 10-12 år vænnet sig til det.- Først et par kopper kaffe, så en smøg og en bajer, siger Anita.Hun er en af de faste gæster på Café Dugnad.Hun taler ikke med hvem som helst, men når Steen Rosenquist siger god for Ekstra Bladet, så pyt. Hun taler lavt og en smule utydeligt, men det ændrer sig, hver gang hun råber efter andre hundeejere: ' Min hund er drægtig. Bliv væk'.- De skal sgu bare holde sig væk med deres hunde. Vi var her først, og jeg gider ikke slagsmål, gnægger hun.ANITA SIDDER i Café Dugnads gård på træbænken lidt afsides, og hun indbyder ikke til det store kammeratlige samvær. Hun er også pakket godt ind - så nærmest både køn og alder er gemt væk - sammen med sproget.Til hundene taler hun grønlandsk.- Det er, fordi jeg har holdt til i Stjerneskibet ude på Staden (Christiania), og så går jeg mest sammen med grønlændere. Dem kan jeg bedst lide. Det er også de grønlandske fyre, jeg har været kæreste med, siger hun efterfulgt af et grin, der afslører en knækket fortand.- Altså normalt gider jeg ikke drikke guldbajere, men denne har jeg fået, så jeg lige kunne skylle kaffen ned, inden jeg skal videre. Jeg er ude for at inddrive penge. Der er folk, som skylder, og jeg er på spanden lige nu, tilføjer hun.Den 32-årige kvinde fra forstæderne har boet på gaden i 10-12 år. Filmen knækkede, da arven efter faderen smuldrede væk, og forholdet til moderen og den storesøster, der har været hendes egentlige mor, svandt ind.- Det er pissehårdt at bo på gaden især om vinteren. Men vi med hunde kan ikke opholde os i de gratis væresteder eller herberg efter midnat. Der ryger vi ud, og de andre steder skal man betale for overnatning, og de penge har jeg aldrig. Der skal jo også være til øl og mad til hundene.DET VÆRSTE ved det udsatte liv er, ifølge Anita, at man ikke kan have sine ting i fred.- De stjæler fandeme alt. Det er pissedårlig stil blandt nogle hjemløse. Jeg sover altid med det ene øje på klem, og jeg har lært at reagere i en fart, hvis uvedkommende kommer for tæt på.I begyndelsen af sin tid som misbruger røg Anita på piller. Så kom kokainen, og den blev skyllet ned med to-tre flasker vodka om dagen.- Men så fik jeg hund, og så måtte jeg trappe ned. Jeg havde jo et ansvar for, at den fik, hvad den skulle have. Man kan vel sige, at jeg fik noget at leve for.I dag føler hun sig næsten clean, for hun er nede på maks. 15 genstande/øl dagligt.Og hashen er reduceret til et minimum.- Jeg er virkelig stolt af mig selv. Jeg synes, at det er godt gået, når jeg bor på gaden.Men jeg håber da også, at jeg en dag kan komme i betragtning til en skæv-bolig.Man siger godt nok, at hvis man ikke er reddet fra gaden inden for de første fem år, så glem det. Alligevel håber jeg, at det lykkes.
Den 32-årige kvinde fra forstæderne har boet på gaden i 10-12 år. - Det er et hårdt liv. Især om vinteren.
IBYEN Side 14
Ny restaurant.
Anmeldelse af Havnebadet Fisketorvet Side 6. 

Ramen får også masser af kærlighed på Instagram Du kan også få dit Instagram-billede i Ibyen: Fotografer noget i byrummet, læg dit billede på Instagram og tag det med # ibyen. 

Hvor finder du inspiration til din bolig? »I bøger, på Pinterest, i butikker, dokumentar-film, på rejser, og da jeg som direktør hos Reform er så heldig og privilegeret, at jeg møder spændende, kreative og passionerede mennesker.I kraft af mit arbejde bliver jeg nødt til at holde mig opdateret inden for design, hvorfor jeg læser mange magasiner fra ind-og udland.Det er sjældent deciderede interiørmagasiner, jeg finder mest inspiration i - pt. er jeg glad for Space Magazine, Apartemento og CEREAL.Jeg rejser meget med mit arbejde, og lige nu er jeg draget af, hvordan franskmænd bor og lever. Jeg har været meget i Paris på det seneste, da Reform inden for det kommende år offentliggør flere nye design med store franske designere.« Hvem synes du er de mest spændende navne på designscenen lige nu? »Jeg er meget imponeret af Cecilie Manz og hendes lille studio. Det er utrolig dygtige mennesker, der har forstået balancen mellem detaljen og formsprog, og hvor meget detaljen betyder i et simpelt design. Cecilie Manz og hendes team er nogle af de bedste, vi har samarbejdet med (Reform lancerer nyt køkkendesign af Cecilie Manz i løbet af marts, red.). Jeg har også en stor respekt for svenske Afteroom og deres innovative designmetodik, f. eks. 3Dprint og VR, som resulterer i moderne udtryk for traditionelle og klassiske design. Personligt og professionelt drømmer jeg om, at Reform skal samarbejde med engelske Faye Toogood, danske Femmes Regionales og franske Bouroullec i fremtiden. Og så synes jeg også, at HAY er værd at nævne for måden, de hele tiden bliver ved med at være relevante på designscenen som producent og som brand. De er blevet så populære og store nu, men HAY forstår både at være mainstream og fornyende, hvilket er en svær balance.« Hvis du skulle ændre noget ved din bolig, hvad skulle det så være? »Jeg er lige kommet hjem efter at have boet et år i New York, hvor jeg startede Reform op, så jeg er fortsat ved at indrette min Vesterbrolejlighed, der er forholdsvis stor på 138 kvm fordelt på to plan. Lejligheden har mange små rum, hvilket gør den virkelig hyggelig og intim, men efter et år i en klassisk newyorkerloftlejlighed med højt til loftet og næsten kun ét stort fællesareal, så skulle det være at vælte et par vægge. Derudover skal jeg have et nyt køkken i løbet af foråret, naturligvis fra Reform, og det skal være træsorten oregon pine, som vi lancerer inden længe af designer Cecilie Manz.«.Hvad er dit bedste indretningstip?»Se på, hvordan lys, farve og sammensætningen af dine ting spiller sammen for at skabe ro. Skab et hjem, du har lyst til at være i. Der er forskel på en bolig og et hjem. Boligen er rammerne, mens hjemmet er indholdet, der gør forskellen. Omgiv dig med ting, der betyder noget for dig, og lad være med at lade dig diktere af boligtrends. Dit hjem skal være dit helle, din tryghed, hvor du lader op og kan slappe af. Det er en følelse, det tager tid at skabe.« Følg Jeppe Christensens arbejde på Instagram-profilen @reformcph.redaktion@boligen.dk Fakta: AuktionsklassikerenCorona-stolenPoul M. Volther var udlært møbelsnedker og blev senere uddannet på Kunsthåndværkerskolen.Volther blev i 1949 ansat på FDBs møbeltegnestue, der var ledet af møbelarkitekt Børge Mogensen.I 1950 forlod Børge Mogensen FDB, og ledelsen overgik derefter til Poul Volther, der i sine år som FDBs chefarkitekt bl. a. tegnede en række enkle pindestole.Corona-stolen så dagens lys i 1962, men blev i første omgang slet ikke nogen succes. Faktisk blev stolen først for alvor en kendt og elsket klassiker efter 1997, hvor Erik Jørgensens Møbelfabrik A/ S præsenterede den på møbelmessen i Köln og på Scandinavian Furniture Fair i Bella Center.Vurdering: 12-15.000 kr.Auktionen slutter: 20. februar kl. 20.09 Auktionshus: Bruun Rasmussen.
Hver uge får vi et indblik i et personligt boligunivers. Denne gang møder vi Jeppe Christensen, der er grundlægger og CEO hos Reform, der bl. a. laver fronter til Ikeas køkkener.
Engang blev gin serveret med tonicvand, og hvis bartenderen var rigtig kreativ, kom der også en skive agurk i glasset. I dag fås den i et utal af varianter fra alle kanter af kloden og kongeriget, destilleret på eksempelvis mandler, lakrids eller gulerødder, og den fungerer som grundelementet i alverdens forskellige drinks og cocktails. Mens det kræver gode druer og vejrforhold at lave vin, og god tid for at lave god whisky, er det omvendt ikke svært at lave gin. Alt, man behøver, er vodka og krydderier, men til gengæld er det svært at lave god gin.»Gin er populært, fordi den kan bruges til alt, og der kommer hele tiden nye smagsvarianter.For ti år siden fandtes der 300 brands på verdensplan.I dag findes der over 5.000. I Danmark skyder mikrodestillerierne op, præcis som vi for år tilbage oplevede det med mikrobryggerierne,« siger Jacob Rosengren, der er manden bag Danmarks eneste gin-festival.For andet år i træk løber Copenhagen Gin Festival af stablen. Det sker 16.-17. februar i Lokomotivværkstedet i København. I år kan de ginelskende besøgende se frem til at smage på 280 forskellige gin og tonics. Festivalen har plads til 8.000 besøgende fordelt over de to dage, og allerede nu er der godt gang i billetsalget.Et nichepræget markedGin begyndte for alvor at blive en populær spiritus for snart ti år siden. Det startede nede omkring Spanien og Portugal og bevægede sig derefter op gennem Europa. Som med så meget andet var vi herhjemme to år længere om at få øjnene op for dens kvaliteter, fortæller Jon Fuglsang, der er madsociolog ved Professionshøjskolen Metropol.»De sidste fem år har der været en kraftig opskalering i antallet af nye gin-mærker på markedet, bestemt også herhjemme. Det er ikke bare en modedille. Gin er kommet for at blive. Det hænger bl. a. sammen med hele mikrodestilleringsbølgen, men også at forbrugerne efterspørger kvalitet. Selv om tendensen ikke er ny, så eskalerer den nu,« siger han.Den gode historie bagJon Fuglsang peger på, at gins popularitet også hænger sammen med den generelle bevægelse mod et mere bevidst forbrug. Vi vil i langt højere grad have kvalitet frem for kvantitet, og det afspejler sig også i, hvad vi putter i munden og hælder i ganen. Den bevidste forbruger køber gerne en ost fra en lokal producent, hvor der knytter sig en historie til, og det er det samme, der gør sig gældende med alkohol.»I og med at det er små producenter, der står bag, kan de tillade sig at eksperimentere mere med smagsvarianter, netop fordi de er nicheorienterede.På den måde er uensartethed blevet et positivt ord, og ofte bliver der kun fremstillet ganske få flasker af hver, man kan kalde for årgangsgin,« lyder forklaringen fra den danske madsociolog.På Copenhagen Gin Festival er det også rig mulighed for at dykke ned i historien bag den gode gin, hvordan den er blevet destilleret, og hvilke råvarer der er blevet brugt i processen.Lokomotivværkstedet bliver fyldt op med boder med små lokale producenter. I år byder festivalen på flere økologiske gin fri for tilsætningsstoffer, men vigtigst er, at alle de deltagende producenter er ivrige efter at fortælle den historie, der ligger bag de klare dråber.»Idéen er, at man som gæst får muligheden for at smage gin, der ikke lige er til at finde i supermarkedet, og samtidig får en hyggelig aften, hvor man forhåbentlig bliver klogere på gin. Jeg ved, at alle udstillerne vil lægge sig i selen for at give gæsterne den bedste oplevelse,« siger arrangør Jacob Rosengren.Foruden smagsprøver på de våde varer, er det også muligt at få en bid mad under festivalen, ligesom der vil blive opstillet barer, hvor man kan få den klassiske gin og tonic samt andre cocktails med gin. Hvis man spørger manden bag, har han også et par anbefalinger til, hvordan man får det bedste ud af sin gin.»Jeg er stor fan af drinken negroni. Derudover kan en gin fizz også noget særligt. Og så går man aldrig galt i byen med den gode gamle gin og tonic, så længe der er brugt en god gin og en god tonic.«.Det er ikke bare en modedille. Gin er kommet for at blive.Jon Fuglsang, madsociolog.
Trenden har et par år på bagen, men hypen omkring den enebærduftende brændevin har aldrig været større. Mikrodestillerierne oplever kronede dage, og for andet år i streg bliver gin hyldet med sin egen festival.
1. Du lever ikke evigtDu er lige hoppet på cyklen for at tage på arbejde. Det styrtregner, og der er strid modvind. Du overvejer at vende om og melde dig syg. Men tænk på, at du ikke lever evigt. En skønne dag er det slut med regnvejrsdage og det alt for høje skattetryk. Den tanke er god at trøste sig med i situationer, hvor intet andet hjælper.2. Fie Laursen blev ikke årets YouTuberDet er weekend, og du havde egentlig besluttet dig for at gøre haven efterårsklar og få fikset småtingene ved terrassen. Men vejret, altså. Det kommer bare ikke til at ske! Der er ikke mange formildende omstændigheder, men i det mindste blev Fie Laursen ikke årets YouTuber. Du ved godt nok ikke, hvem Fie Laursen er, men at hun ikke vandt prisen, giver dig endnu en god grund til at fortælle alt og alle, at du stadig ikke aner, hvem hun er.3. Måske bliver du forkøletBussen er forsinket. Du har kun fået en tynd jakke på, og du hundefryser. Ikke alene kommer du for sent på arbejde - du risikerer også at blive forkølet. Det sidste kan du dog glæde dig over, for det hæslige vejr fortsætter. Hvis du bliver syg, har du alletiders mulighed for at blive hjemme under dynen. Er du rigtig heldig, udvikler det sig til hals- eller lungebetændelse og giver dig en hel uge eller mere inden døre.4. Det bliver værreDet er ikke længere lyst, når du skal op om morgenen. Du fryser, så snart du tager dynen af. Faktisk har du allerede varme på i de fleste rum. Og det bliver kun værre det næste lange stykke tid. Snart vil det også være mørkt, når du får fri fra arbejde. Og varmeregningen vil stige drastisk i løbet af de kommende måneder. Er det ikke herligt?5. Rødvin, øl og søde sagerDu har afprøvet de fire første punkter og oplever, at virkningen aftager. Så slår det aldrig fejl at drikke sig i hegnet og indtage store mængder chips, sodavand, chokolade og andre søde sager. Det er ikke alene behageligt, mens det står på. Det har desuden den herlige side-eff ekt, at du bliver tyk og kommer i elendig form. berlingske.dk /satirenrokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.
Bliver du deprimeret over, at sommeren er gået på hæld? Så læs disse nemme tricks til at finde trøst i al elendigheden.
I 2024 står det historiske industriområde, som brygger J. C.Jacobsen etablerede i 1847, helt færdigt som et nyt byområde med butikker, uddannelse, daginstitutioner og masser af boliger - bl. a. ni høje tårne, som vil give nogle af de bedste udsigter overhovedet over København.Men allerede nu er der masser af byliv på det historiske industriområde, der siden Carlsberg-bryggeriet lukkede ølproduktionen, har haft i gang i en makeover af de større. Det fortæller direktør for Carlsberg Byen Jens Nyhus: »Der sker rigtigt meget på Carlsberg.Byggeriet er fuld gang, men det er livet også. De lejligheder, der står færdige, er for længst beboet, og om lidt flytter endnu flere ind, når Bohrs Tårn står klar til sommer. De første 20 butikker er også åbnet, hvilket ligeledes tiltrækker en masse naboer og rejsende, så der er allerede et meget aktivt byliv her. Og hen mod slutningen af året kommer der endnu mere liv, hvor 250-300 nye lejligheder bliver klar til indflytning.« Ombygningen af Carlsberg Byen fra industriområde til moderne bydel sker efter en masterplan udarbejdet af arkitektfirmaet Entasis.Den plan er så god, at den vandt prisen for verdens bedste masterplan tilbage i 2009, da byggeriet skulle til at gå i gang. Tankegangen i denne plan er at skabe en ny bydel i de historiske rammer, som både rummer beboelse, erhverv og uddannelsesinstitutioner.Der kommer til at være masser af butikker og restauranter, så der er liv i området døgnet rundt. Og det behøver ikke kun være kedelige standardbutikker, slår direktøren fast: »Vi går meget efter ikke kun at have stangvarer, når det kommer til forretninger.Det er ikke kun kædebutikker og burgerrestauranter, der åbner her. Faktisk oplever vi flere forretninger åbne her, som ikke findes andre steder,« siger Jens Nyhus.Plads til alleI starten, da byggeriet af Carlsberg Byen blev sat i gang, fik projektet kritik for at være eksklusivt og dyrt.Men det er en misforståelse, at det er sådan, mener direktøren. For selv om nogle af de højest beliggende tårnlejligheder bliver solgt til høje priser, er kvadratmeterpriserne generelt i den lavere ende sammenlignet med omkringliggende kvarterer.»Jeg vil faktisk vove at sige, at vi har nogle af Københavns lavere kvadratmeterpriser, hvis du sammenligner med lignende byggerier. Samtidig har vi almene boliger og ungdomsboliger, for det er vigtigt, at bydelen bliver blandet og mangfoldig.Det er hele idéen med planen herude.Og heldigvis vidner salget af lejligheder også om, at det bestemt ikke er for dyrt for et bredt udsnit af københavnere. For tiden sælger vi en lejlighed om dagen, så der er godt gang i den,« slår Jens Nyhus fast.redaktion@boligen.dk 
Carlsberg Byen er en stor byggeplads, er der allerede nu masser af liv på den gamle bryggerigrund. Boligen har taget temperaturen på området.
NEDRIVNING Nogle af Vesterbros ældste ejendomme får snart nedrivernes maskiner at føle.De gamle historiske slagtegårde, der ligger ud mod Enghavevej, er nogle af de sidste tilbageværende af Vesterbros oprindelige bygninger fra slutningen af 1800-tallet.Godt 300 københavnere - inklusiv flere kendte musikere og en række håndværkere - har indsendt protester til Københavns Kommune mod nedrivningsplanerne, og derfor har teknik-og miljøborgmester Morten Kabell (EL) forsøgt at bremse bygherrens planer om at rive de toetagers bygninger ned og erstatte dem med moderne lejlighedskomplekser i fem etager.Langt fra ord til handlingMandag besluttede et flertal i Teknik-og Miljøudvalget at godkende lokalplanen for Sundevedsgadekarreen.Slots-og Kulturstyrelsen har i forbindelse med en fredningssag vurderet, at der er tale om et særligt kulturmiljø, som kommunen bør bevare for eftertiden, men i samme afgørelse slår styrelsen dog fast, at de ikke har bemyndigelse til at træffe beslutning om en fredning, da det er kulturmiljøet samlet set og ikke de enkelte bygninger, der er bevaringsværdige.- Jeg er utrolig ked af, at det ikke lykkedes at skaffe flertal for at bevare det historiske miljø omkring Slagtergårdene til trods for et stort lokalt engagement. Sagen viser desværre, at der nogle gange kan være langt fra ord til handling i politik, hvor mine kollegaer ellers gerne taler om at lytte til københavnerne og at bevare de enkelte bydeles særlige karakter, siger Morten Kabell.Indtil midten af 1800-tallet blev området mellem Vesterbrogade, Vesterfælledvej, Trøjborggade og Tøndergade til Enghavevej kaldt " Hvide Hests Vænge".Stalde til hesteEt vænge var et indhegnet græsningsareal for kreaturer. " Heste" var en betegnelse for en blanding af gæstgiverier og håndværksvirksomheder, hvor der også var stalde til heste.De oprindelige bygninger fra den tid er for længst revet ned og erstattet med de små lave bygninger, hvoraf en af de sidste nu står til nedrivning.Nye boligerI stedet vil to bygherrer opføre familieboliger i randbebyggelse mod Enghavevej, Sundevedsgade og Vesterbrogade.Første del af projektet vil være på Vesterbrogade 107, hvor bygherren CPHInvest, skal opføre en ny bygning med otte beboelseslejligheder og to butikslejemål og i den forbindelse nedrive eksisterende erhvervsbygninger.Den nye bygning vil komme til at omfatte fem etager, med et etageareal på 1.129 kvm og med en overdækket gennemkørsel på 32 kvm.
Det lykkedes ikke Enhedslistens teknik-og miljøborgmester i København at samle flertal for at bevare Vesterbros slagtergårde.
De københavnske ejerlejligheder er steget knap 40 pct. i kvadratmeterpris på tre år, og priserne fortsætter opefter. Men nu er der modstand på vej i form af et byggeboom. Kombineret med højere boligskatter, forventning om strammere låneregler og højere renter kan det føre til prisfald, vurderer Arbejdernes Landsbank.»Der har været et stort efterslæb af nye boliger i København i årevis. Derfor er det ikke sært, at priserne stiger.Men de kommende år vil der komme flere boliger på markedet, end der efterspørges, og det vil naturligt lægge et nedadgående pres på boligpriserne,« siger cheføkonom Signe Roed-Frederiksen, Arbejdernes Landsbank, der ikke mener, at de aktuelle prisstigninger er tegn på en boligboble.I år ser antallet af boliger i København for første gang siden 2011 ud til at vokse mere end antallet af husstande.Samtidig blev der sidste år påbegyndt godt 6.000 nye boliger i København - det største antal i mange år.Analysen fra Arbejdernes Landsbank viser samtidig, at der stort set ikke er et efterslæb af boliger i Aarhus i forhold til antallet af nye husstande, mens der i København konstant har manglet boliger de seneste år.Enkelte år er ikke nokBoligforsker Morten Skak, Syddansk Universitet, siger, at et enkelt år med overskud af boliger ikke er nok til at fjerne presset. Men hvis de mange påbegyndte boliger bliver til noget, og tilgangen af nye boliger fortsætter, kan det suge luften ud af priserne, vurderer han.»Vi venter i forvejen, at den højere ejendomsværdiskat på ejerlejligheder fra 2021 vil presse priserne i København.Et højere udbud af boliger over en længere periode vil kunne give en kraftigere prisreduktion,« konstaterer Morten Skak.Projektdirektør Curt Liliegreen, Boligøkonomisk Videncenter, tror ikke, at mere nybyggeri på kort sigt kan bremse priserne. Det er en mere langsigtet proces.»Vi har et efterslæb fra perioden 2010-2014, hvor der ikke rigtigt blev bygget, selvom befolkningen steg med over 10.000 personer om året. Når antallet af husstande i København ikke stiger mere, er det netop et udtryk for boligmangel. Flere og flere husstande består af mere end en familie - eksempelvis to enlige, der bor sammen uden at være i parforhold eller beslægtede,« siger Curt Liliegreen.lene.andersen@finans.dk Fakta: Kraftig vækst i nye boligerFlere nye boliger end nye husstande i København i 2017 Ændringen i antallet af husstande i København Ændringen i antallet af boliger i København.
PRISUDVIKLING: For første gang i mange år kommer der flere nye boliger end nye husstande til i København, og det vil give modvind til boligpriserne i hovedstaden.
De tider, hvor tårnene på magtens bygninger som Københavns Rådhus og Christiansborg var de eneste, der ragede op i København, er for længst forbi. Bohrs tårn, Axel Towers og Mærsk Tårnet på Nørrebro er blot et par af de høje huse, der varsler en ny tid i København, hvor flere end 40 nye projekter er i støbeskeen.I en undersøgelse foretaget af Gallup for Berlingske er danskere i hele landet blevet spurgt, hvad de mener om højhuse i København, og generelt er vi som nation ikke videre begejstret ved udsigten til flere høje bygninger.I undersøgelsen har Gallup stillet spørgsmålet: »mener du, at København skal gøre plads til flere højhuse?« 41 procent svarer, at de er enten uenige eller overvejende uenige i det udsagn. Ser man på dem, der er positive, svarer 30 procent, at de er enige eller delvist enige i, at byen skal vokse i højden, mens 29 procent ikke ved, hvad de mener om sagen.Der er dog langt fra enighed mellem kønnene.Mens 32 procent af mændene er modstandere af at gøre plads til flere højhuse, er andelen helt oppe på 51 procent for kvindernes vedkommende. Kun 18 procent af kvinderne svarer, at de gerne ser flere højhuse, mens 42 procent mænd siger ja til at gøre plads til bygninger, der rager op.En del af svaret kan måske findes i det politiske spektrum, hvor kvinder traditionelt stemmer længere til venstre end mænd - selv om forskellen mellem rød og blå blok er til at overse.45 procent i rød blok er skeptiske, mens 37 i blå blok er imod højere huse. Modsat ser 27 procent i rød blok gerne flere højhuse, mens tallet ligger på 37 procent i blå blok.Enhedslistens vælgere er mindst positive.Her er 63 procent imod, at København gør plads til flere højhuse, mens 17 procent er for. Hos Socialdemokratiet er 41 procent imod og 27 procent for, mens Radikale er delt mellem 33 på plussiden og 42 på minussiden.Københavnerne mest negativeI blå blok er der også uenighed internt i de forskellige partier, ikke mindst hos Konservative, som er det mest splittede parti.Af de konservative vælgere, der er blevet spurgt, går 43 procent ind for at gøre plads til mere højhusbyggeri, mens 37 procent er imod eller overvejende imod.Blandt Liberal Alliances vælgere er der færrest inkarnerede modstandere. 41 procent er positive, mens 32 procent er »overvejende uenige« i, at der skal gøres plads til flere højhuse.I modsætning til andre partier er andelen, der svarer »uenig«, for lille til, at det kan registreres.Ikke overraskende er det især de adspurgte i hovedstaden, der har taget stilling til spørgsmålet om højhuse. Det er også her, modstanden er størst. Således svarer 32 procent, at de er enige i, at der skal gøres plads til flere højhuse, mens hele 57 procent er imod. Kun 10 procent vælger ikke at tage stilling.I den modsatte ende af Danmark, i Nordjylland, er 30 procent positive, mens 32 er imod.38 procent har ikke en holdning til sagen.Undersøgelsen viser også, at skepsissen stiger med alderen. I aldersgruppen 18-35-årige er 30 procent imod mere plads til højhuse, mens tallet for de 36-59-årige ligger på 40 procent.Godt halvdelen, 54 procent, af 60+ er overvejende uenige i at give plads til flere højhuse i København.Læs stort tema om højhuse i.kais@berlingske.dk 
41 procent af danskerne mener ikke, at der bør gøres plads til flere højhuse i København, viser tal fra Gallup. Dog er mændene langt mere positive end kvinderne.
Flere hundrede dukkede op med lykønskninger på Christiansborg, da Folketingets formand Pia Kjærsgaard i går fejrede sin 70 års fødselsdag.Store politiske personligheder deltog ved festen, hvor også Danmarks statsminister Lars Løkke Rasmussen? Tidligere forsvarsminister Søren Gade (V) præsenterede sammen med Jakob Ellemann-Jensen (th) en gave fra partiet Venstre.Det var en buket blomster og et gavekort til Illums Bolighus: »Jeg har et helt specielt forhold til Pia.Jeg har lært Pia at kende som et menneske med et utrolig stort hjerte. For mange år siden, da min hustru døde, kom Pia Kjærsgaard til begravelsen.Jeg tror aldrig, hun har mødt min kone, men hun kom af respekt for mig og mine børn, og lige siden har vi haft et helt specielt forhold,« sagde en rørt Søren Gade.(V), holdt en personlig og humoristisk tale.»Da jeg blev statsminister første gang, udtalte du, ' jeg er ikke i tvivl om, at det bliver op ad bakke'. Jeg ved ikke, om det kun var min person, eller om du også havde forudset den internationale finanskrise, der ramte os i nakken, da min forgænger med sædvanlig sans for timing forlod kontoret,« sagde statsministeren i sin tale.Men talen bevidnede et hjerteligt forhold, og det samme gjorde de mange gaver, som gæsterne havde medbragt.cams@bt.dk 
HIP HURRA Der var smil og godt humør hos både med-og modspillere, da Folketingets formand i går fejrede sin 70 års fødselsdag.
Først fodgængere og cyklister.Så kollektiv transport.Dernæst varebiler og bilister med et klart formål i midtbyen.Og til sidst, men allerhelst slet ikke, de bilister, som egentlig kunne benytte sig af en anden transportform.Aarhus Byråd står over for at vedtage en række store planer, der med klare prioriteter beskriver, hvordan man i fremtiden skal bevæge sig rundt i Aarhus og komme til og fra midtbyen. Mobilitetsplanen er en af de mest betydningsfulde for den fysiske udformning af byen, og blandt hovedmålene i den er at reducere antallet af biler i boligområder. I stedet skal der udpeges et overordnet vejnet, som leder bilister til store p-anlæg og andre vigtige mål i midtbyen. Samtidig indføres beboerparkering inden for stort set hele ringgadesystemet, og så skal cykelstier samt forhold for fodgængere og kollektiv transport forbedres.Men selvom en stor del af mobilitetsplanen handler om trafik og trængsel, er de to emner blot delmål. Det vurderer Ditte Bendix Lanng, adjunkt i urban design og mobilitet på Aalborg Universitet, efter at have gennemgået planen på 30 sider.Den smarteste måde»Jeg læser den som et skridt væk fra et traditionelt paradigme for trafikplanlægning.I Aarhus tænker man ikke længere mobilitet som vejnet for biler, men man har et helhedsorienteret blik, hvor man ser på, hvordan byen skal fungere for alle. Dvs., at man prøver at beskrive, hvor byen er tæt, hvor borgerne bor i forhold til, hvor de arbejder, og hvor f. eks. servicesektoren har interesser. Ud fra det planlægger man, hvordan man får flest muligt til at flytte sig på den smarteste måde,« siger hun.Den form for planlægning giver ifølge Ditte Bendix Lanng mere plads til at inkludere elementer som attraktive bydele, bæredygtighed og sundhed. Mobilitetsplanen beskriver således, at man vil skabe attraktive områder for f. eks. børnefamilier ved at etablere p-pladser, der kan anvendes til ophold om sommeren.At veje skal indsnævres for at give plads til mere beplantning, og at planen er tænkt sammen med klimaplanen, hvor målet om CO2-neutralitet i 2030 kan nås ved bl. a. at prioritere kollektiv transport og cyklisme frem for bilisme.Los Angeles skræmmerHvad mener eksperten om de kritiske røster, heriblandt teknikrådmand Bünyamin Simsek (V), som siger, at vi vil få kaos på de aarhusianske veje, hvis bilisterne får mindre asfalt at køre på? Til at begynde med må man, ifølge Ditte Bendix Lanng, gøre sig klart, hvilket kaos man vil undgå.»Hvis man har flere biler, end der er plads til, er det er klart, at vejene skal udbygges, eller at nogle skal flytte sig til andre transportformer.Men i skræmmeeksemplet Los Angeles har man lavet en by med et enormt vejnet og med meget lidt kvalitet for andre bybrugere end bilisterne,« siger hun.»Samtidig er det ikke nødvendigvis en god løsning at udbygge vejene - heller ikke set fra bilisterne side. Det er veldokumenteret, at mere vej afføder flere biler. Et udbygget vejnet vil afhjælpe trængslen på kort sigt, men i løbet af relativt få år vil biltra-fikken være vokset, så trængselsbilledet gentages med endnu flere biler. I stedet må man arbejde med andre og måske sammensatte mobilitetstilbud, og det er jo faktisk det, Aarhus Kommune gør i planen.«.Kender frygtenHvad så med de forretningsdrivende, som frygter for deres omsætning, hvis muligheden for parkering på gadeniveau i midtbyen bliver begrænset? Det er svært at sige noget entydigt om, forklarer Ditte Bendix Lanng: »Det handler om de konkrete situationer. Man er nødt til at finde løsninger, som passer til de enkelte områder, fordi der er stor forskel på områdernes identitet.Frygten kender vi fra mange sammenhænge. Da Strøget i København blev gågade (i 1962, red.), lød der et ramaskrig fra de forretningsdrivende, men i dag er det jo et strålende område. Når man lukker en mulighed, åbner andre sig.«.elm@jp.dk Fakta: PLANER Mobilitet, cyklisme og parkeringDer er foreløbig afsat 50 mio.kr. til Mobilitetsplanen. Der tegner sig et flertal i byrådet for planen, som er til behandling i Teknisk Udvalg.Cykelhandlingsplanen vil koste omkring 350 mio. kr. at realisere.Der er foreløbig afsat 84,2 mio. kr. til projekter de næste fire år. Der tegner sig et flertal i byrådet for cykelhandlingsplanen, som er til behandling i Teknisk Udvalg.Der tegner sig et byrådsflertal for parkeringspolitikken, som er til behandling i Teknisk Udvalg.
Den kommende mobilitetsplan for Aarhus Midtby repræsenterer et paradigmeskifte, siger mobilitetsekspert. Trafikløsninger er kun et delmål for bl. a. at gøre byen mere grøn, skabe mere plads for børnefamilier og nå kommunens klimamål.
EJENDOMME 11 bolig-og erhvervsejendomme i Storkøbenhavn har fået ny ejer, efter ejendomsselskabet M.Goldschmidt Holding A/ S har solgt dem til Lægernes Pension.De mest kendte af ejendommene i porteføljen er ejendommen Enghavevej 40 med spillestedet Vega, som tidligere var kendt som Folkets Hus, samt kontordelen af komplekset 8-tallet i Ørestad på Amager, der er tegnet af Bjarke Ingels.- Med Lægernes Pension får ejendommene en god og langsigtet ejer, som kan videreudvikle dem, mens vi kan koncentrere kræfterne om at udvikle og opføre 1.300 boliger i det centrale Hillerød, siger Søren Bjørn Hansen, der er viceadministrerende direktør i M.Goldschmidt Holding, i en pressemeddelelse.250 boliger sættes i gangDe 1.300 boliger i Hillerød omfatter det 119.000 kvm store Frederiksbro-projekt i det centrale Hillerød, som efter lange tovtrækkerier blev endeligt godkendt i foråret, efter en klage over projektet blev afvist af Natur-og Miljøklagenævnet.M. Goldschmidt Holding forventer at igangsætte byggeriet af de første 250 boliger i løbet af efteråret så de første beboere kan flytte ind i foråret 2019. Denne første etape består af et punkthus på 15 etager med 60 lejligheder.Boligprojektet i Hillerød falder godt i tråd med M.Goldschmidts investeringsstrategi, som dels handler om at investere i udvikling og videresalg af ejendomme i Storkøbenhavn samt investere langsigtet i det centrale København.Ud over Vega og 8-tallet omfatter de 11 solgte ejendomme også fem ejendomme på Frederiksberg og to ejendomme nær det kommende indkøbscenter Kronen Vanløse, men hverken M. Goldschmidt Holding eller Lægernes Pension ønsker at offentliggøre købesummen på de 11 ejendomme.Videreudvikle ejendommeLægernes Pension lægger ikke skjul på, at pensionsselskabet vil videreudvikle på flere af de købte ejendomme.- Der er tale om veldrevne ejendomme i hovedstaden med en god risikospredning mellem kontor og boliger fordelt på mange lejere. Flere af ejendommene har desuden et udviklingspotentiale med for eksempel ekstra byggeretter og mulighed for at udnytte tagetager, udtaler Jan H. Willard, der er chef for aktier og alternative investeringer i Lægernes Pension, i pressemeddelelsen.Mæglerfirmaet Lintrup &amp; Norgart A/ S har stået for selve salget af ejendommene, mens Fokus Asset Management skal forvalte og administrere ejendommene for Lægernes Pension.De 11 ejendommePorteføljen består af 11 ejendomme på samlet over 50.000 kvm Enghavevej 40 med spillestedet Vega Kontordelen af 8-tallet i Ørestad Syd Fem ejendomme på Frederiksberg To blandede ejendomme nær det nye indkøbscenter Kronen Vanløse En ejendom i Hvidovre En ejendom i Lyngby.
M. Goldschmidt Holding sælger 11 københavnske ejendomme til Lægernes Pension.
Aret er 1979, og det er svært at tale om dansk gastronomi uden at modsige sig selv.Det nye nordiske køkken findes kun i en fjern, økologisk fremtid; der er ingen Michelin-stjerner i Danmark, ingen gastroturister i København, ingen smigrende omtale i The New York Times. Engelske bøffer regnes for den ypperste luksus på landets restauranter og salatbuffet med majs, ærter og icebergsalat for stor innovation.Til dette gastronomiske ørkenlandskab ankommer 19-årige Tetsuya Wada. Han er blevet tilbudt at overtage et bageri i Tokyo, hvis han lærer håndværket i Europa, og ad mange og lange omveje falder valget på Holstebro Tekniske Skole.Japaneren får en hård landing. En af de første dage sidder han i skolens kantine og spiser frokost, da han pludselig bliver omringet af sine klassekammerater og slæbt udenfor. Der er en sø på skolens grønne arealer, og dér ryger udvekslingsstudenten i, mens overfaldsmændene stiller sig op på bredden og griner. Senere finder Wada ud af, at danskerne tror, han er grønlænder. Den våde velkomst er åbenbart almindelig for grønlandske studerende, der i år 1979 vover sig hele vejen til Holstebro.Mobningen fortsætter. I frikvarterer og i skolens bageri. Den rystede studerende klager til rektor, men hun slår det hen: Hvis det er så slemt, kan han vel forsvare sig? Er han måske ikke fra Japan? Og kan japanere måske ikke karate? Og jo, det kan Tetsuya Wada faktisk.Han er ikke ret høj, men solidt bygget, med brede skuldre og underarme som birkesfranskbrød.I Japan har han trænet kampsport i mange år uden at ane, at han en dag ville få brug for det i Vestjylland.Efter en måned har han fået nok. En morgen er der samling for hele skolen, og Wada slæber en bunke mursten ind i gymnastik salen. Han arrangerer stenene på gulvet og venter, til alle i salen har deres øjne rettet mod ham. Så kløver han to af dem midtover med et håndkantsslag. Bagefter falder der ro over studieopholdet. Tilråbene stopper, og Wada kan koncentrere sig om de finere aspekter ved surdej og jordbærtærter.Han bliver inviteret til fester uden for skolen og lærer dansk nok til at forstå, at han har fået et tilnavn: Karatemanden.Tetsuya Wada klukker, mens han fortæller historien. 38 år senere står han i sit danske bageri midt i Tokyo, mens japanske kunder forsyner sig med smørkager, tebirkes, rundstykker og spandauere. Bager Jensen, som bageriet hedder, er opkaldt efter en af Wadas danske læremestre fra tiden i Holstebro. Det er også en tidslomme fra dengang, med jubilæumsplatter og et falmet diplom på væggen.Længe var Bager Jensen det eneste danske indslag på Tokyos madscene, men i de seneste år har Wada fået selskab af unge japanere, som vil lave dansk mad, bage dansk brød eller brygge dansk øl. Han ryster på hovedet. Var det ikke for karatehugget i gymnastiksalen, var han måske aldrig nået hertil: »De første måneder i Danmark var hårde, og jeg var ret deprimeret,« siger han. »Senere begyndte jeg at blive bedre til at bage, især lagkager og vandbakkelser, og det gav mig selvtillid. Men når jeg ser tilbage, var det et rent tilfælde, at det endte sådan her. Det kunne lige så godt aldrig være blevet til noget.« ET tilfælde. Nogle gange kan man tænke det samme om gennembruddet for danske restauranter i udlandet og Nyt Nordisk Køkken i det hele taget. Hvem havde troet det? Dansk madkultur lå ikke ligefrem som en funklende skat på havets bund, der bare ventede på at blive opdaget. Tværtimod var der ikke rigtig nogen kultur at tale om, før danske stjernekokke og iværksættere opfandt den. Havde det ikke været for en håndfuld ildsjæle - René Redzepi, Claus Meyer, Rasmus Kofoed og et par andre - var det måske aldrig blevet til noget. Så var det måske kokke i Ungarn eller Irland, der havde høstet stjernerne og solet sig i opmærksomheden.For opmærksomheden har været overvældende og er det stadig. Siden Restaurant noma i 2007 fik sin anden stjerne i Michelinguiden, har kritiske røster talt om nordisk mad som et modefænomen, der hurtigt ville blive afløst af noget nyt og mere eksotisk, men ti år senere fortsætter danske r estauranter med at inspirere. I New York og London findes i dag en stribe danske og nordiske restauranter, og det samme er begyndt at ske i Tokyo og Seoul, verdens to største og mest moderne byer, hvor Weekendavisen har besøgt den nye generation af danske gastroambassadører.I et studenterkvarter i Sydkoreas hovedstad kan man i dag besøge et kompleks i tre etager kaldet Hygge VEN, hvor der er indrettet ølbar i stueetagen, restaurant på første sal og kurser i dansk madlavning på anden. Både ejere og kokke er koreanere, og på menukortet er der danske klassikere som smørrebrød og frikadeller, men også mindre kendte retter som stegt blæksprutte med kartoffelmos eller kylling serveret med pandekager og gorgonzolasauce. Holdet bag Hygge VEN driver også en restaurant med dansk tema på den sydkoreanske ferieø Jeju.Ikke langt derfra får restaurant SMØR en del opmærksomhed for tiden. Stedet blev åbnet tidligere i år af en dansk og en koreansk partner, og deres brunch, smørrebrød og flæskestegssandwich har optrådt i flere programmer på sydkoreansk tv. I centrum af Seoul kan man også besøge Mad og Hygge, der udover dansk catering tilbyder kurser i dansk madlavning. I et eksklusivt kvarter et par kilometer derfra kan man reservere bord på Mishmash, en dansk-koreansk fusionsrestaurant på højt niveau, der blandt andet serverer en mundvandsfremkaldende flæskesteg med kimchi-marmelade. Større spillere har meldt deres ankomst.kommet til Japan, og lakridsbaronen Johan Bülow er på vej.Appetitten på dansk mad får ekstra næring af Danmarks ry som et sundt og lykkeligt land, samt af fænomenet hygge, som i øjeblikket bruges til at sælge alt fra slumretæpper til dårlig chokolade. I Seoul og Tokyo ser man flere skilte med skandinaviske navne, særligt i gader med høj husleje: en minimalistisk tøjbutik ved navn Blå Konst hér, en cocktailbar med tagterrasse kaldet Gräddhyllan (Flødehylden) dér. Nogle steder serverer caféer ikke alene fransk café au lait eller italiensk caffe latte, men også simpelthen kaffe.Skandinavien er hipt, og efter ti år er det svært at afskrive som et forbigående modefænomen.Faktisk minder det om noget, der begyndte for længe siden i Nordøstasien.JAPAN blev for alvor ramt af den nordiske bølge i 2015, da Restaurant noma flyttede midlertidigt ind på hotellet Mandarin Oriental midt i Tokyo. Da jeg mødte køkkenchef René Redzepi kort efter åbningen, lagde han ikke skjul på sin fascination af japansk madkultur: de mange lag, opfindsomheden, den uendelige raffinering af retterne. Den japanske rigdom har fra begyndelsen været et forbillede for Redzepi og det nye nordiske køkken. Også de ville opfinde et spisekammer og et helt sprog, som deres kolleger kunne digte videre på.Besøget var også et forsøg på at undgå at blive offer for restaurantens egen succes.Nomas kokke havde sværere ved at finde på de nye idéer, der er hård valuta i deres verden, og de blev kopieret fra nær og fjern; kort efter at en ny ret blev båret ud i restauranten på Nordatlantens Brygge, lå der billeder af den på Instagram.Opholdet i Tokyo var en enorm succes.Samtlige borde blev booket i løbet af få minutter, og ventelisten blev lukket, da 58.000 havde skrevet sig op. Noma Japan kunne have haft udsolgt frokost og middag i de kommende to år. Med besøget indskrev restauranten sig også i en lang tradition for japanisme, kreativ udveksling mellem Japan og Danmark. I slutningen af 1800-tallet var danske kunsthåndværkere blandt de første i Vesten, der fik øjnene op for den japanske æstetik, og designere og arkitekter som Poul Kjærholm, Børge Mogensen og Jørn Utzon var dybt inspireret af deres japanske kolleger og endte selv som forbilleder for japanske kunstnere. Det samme er sket for Redzepi og en håndfuld andre danske kokke. Efter opholdet i Tokyo begyndte det at strømme ind med ansøgninger fra japanske kokke, som ville i praktik på danske restauranter.»Det var ren panik,« siger Naoko Tsujimura, da jeg møder hende på hendes nyåbnede restaurant ÆG i Tokyos Minatokvarter.»Alle ville spise på noma, de var ligeglade med, hvad det kostede. Og fordi jeg var gift med en dansker, kom mange kokke også til mig for at spørge, hvordan de kunne få et dansk visum og komme i kontakt med danske restauranter.« Mens Tsujimura henter en bunke glittede magasiner med fotos og reportager fra sin restaurant, er det svært ikke at falde i svime over de mange lækre naturmaterialer i lokalet: rå træborde, smukke glasvaser, enorme fade i keramik. Bag baren angriber køkkenchefen et blomkål med skiftevis kniv og rivejern.Tsujimura siger, at Japans mest moderne restauranter længe har været præget af en nordisk trend. Looket med nøgne langborde og sorte Arne Jacobsen-stole er hentet i København. På tallerkenerne bliver maden også anrettet efter nogle linjer og mønstre, som er skabt på noma og Geranium. På nomas menu i Tokyo var den mest opsigtsvækkende ret en reje dekoreret med sorte myrer, så det sprællede og knaste i gæsternes munde. Da danskerne rejste hjem, begyndte Tsujimura at se lignende retter dukke op på Tokyos dyreste restauranter.»I dag er det hele en slags fransk-nordisk stil,« siger hun. »Mange af kokkene har arbejdet i Danmark og kommer tilbage og åbner en restaurant, der er inspireret af det, de har lært.« Selv er hun gået et par niveauer op, siden hun drev Café Daisy, en dansk frokostrestaurant i Tokyos livlige Roppongi-kvarter, der serverede smørrebrød, sild, leverpostej og rejecocktails i høje glas. Hofretten var fisketallerken: sild, laks, røget makrel og rejer med brød ved siden af. Da caféen lukkede, rejste Tsujimura til Danmark med sin danske mand og to børn for at lære mere om dansk mad. Hun fik arbejde på et bageri i Odense, stod op klokken tre om natten og æltede dej i hånden i timevis i selskab med to »kæmpestore danske mænd«. Efter et halvt år flyttede hun til København, hvor det lykkedes hende at få arbejde på Danmarks eneste restaurant med tre Michelin-stjerner, Geranium.»Det var et chok,« griner hun. »Det var så smukt, og maden smagte helt utroligt godt.I begyndelsen skulle jeg bare stå og plukke blade af grøntsager og bage små kiks. Men senere kom jeg rundt mellem de forskellige partier i køkkenet, og da souschefen faldt på cyklen og brækkede armen, var det pludselig mig, der skulle sørge for de små detaljer og sende maden ud i restauranten. Det fortsatte jeg med i nogle måneder. Det var en stor oplevelse.« Efter to år rejste Tsujimura hjem for at omsætte inspirationen til japanske forhold.På Geranium var hun blevet indviet i den sparsommelighed, som nogle mener, er hemmeligheden bag det nordiske køkkens succes. I de lange, golde vintermåneder har danske kokke ingen friske råvarer og er tvunget til at få bedre idéer end deres konkurrenter under mere gavmilde himmelstrøg.»På Geranium tænkte jeg: Wauw! Prøv lige at se, hvad de får ud af nogle kartofler, gulerødder og agurker!« Hun bladrer i de glittede magasiner med fotos af nogle af de 16 retter på restaurantens menu. Det første billede viser en trækasse med bund af sushi-ris, dekoreret med marineret sild og spiselige blomster. En anden er tatar af japansk hestekød, også anrettet med spæde urter og blomster; organisk og feminint som på Geranium.»Jeg er meget inspireret af Danmark, men bruger kun japanske råvarer,« siger Tsujimura, mens hun bladrer. »For mig er det nordiske køkken mere en filosofi end nogle bestemte retter eller råvarer. Det handler om at bruge det, der er i sæson. Det er ikke en særlig smag, som man kan forsøge at genskabe i udlandet.« DET er måske problemet. For ti år siden spidsede dansk erhvervsliv ører, da det nordiske køkken blev hyldet i de finere madlavningskredse. Restaurant noma skulle være en landgangsbro, som danske fødevarer kunne trilles hen over: sild, lakrids, rugbrød, remoulade, rejer og rullepølse.Men det skete aldrig rigtig. Måske fordi det nordiske køkken, som udlændinge kan læse om i The New York Times, ikke har ret meget til fælles med den mad, som folk faktisk spiser i Norden. Det er anderledes end andre køkkener, som har bredt sig til udlandet. Det nye nordiske kom oppefra, fra Claus Meyer og gourmetrestauranterne, ikke fra folkedybet, kulturen og traditionerne. Vi har eksporteret nomas æstetik og filosofi, men har vi også andet at byde på? Det er der nogle, der mener. I Seouls ungdommelige Hongdae-kvarter har Kasper Sørensen netop åbnet restaurant SMØR i samarbejde med en koreansk partner. De har travlt; da jeg besøger restauranten en torsdag formiddag, begynder bestillinger på brunch at tikke ind lige efter åbningstid. Studerende og midaldrende kvinder i små grupper går ombord i tallerkener med laks, yoghurt, grovboller og kanelsnegle, og både mad og restaurant ligner noget, der kunne have fungeret på Vesterbrogade i København.Som en stribe andre restauranter i øjeblikket tror Sørensen på det danske smørrebrød.SMØRs hovednummer er smørrebrød med æg og rejer eller avocado og laks. De havde også et stykke med tatar, men måtte sløjfe det, fordi de koreanske gæster bad om at få det stegt. I øjeblikket eksperimenterer de med et blødere rugbrød, fordi andre har klaget over den hårde skorpe.»Der er nogle barrierer med smørrebrød,« siger Kasper Sørensen i en pause mellem bestillingerne. »På engelsk hedder det open sandwich, og hvis folk kommer ind og forventer at få en sandwich, får de et chok, når de ser et stykke smørrebrød.« Størrelsen er et andet problem. Et stykke smørrebrød er ikke et helt måltid, men det kan gæsterne også have svært ved at forstå.»Når man forklarer dem det, bestiller de pommes frites ved siden af, hvilket jo virker lidt åndssvagt,« siger Sørensen.Smørrebrød er svært. Men det er også det mest unikke stykke dansk madkultur, og hvis det nogensinde skal til udlandet, skal det måske være nu, på ryggen af den finkulinariske bølge.»Smørrebrød er fleksibelt,« siger Hamilton Shields over telefonen. Han bestyrer danske Mikkellers nye bar og smørrebrødsrestaurant i Tokyo. »Det er ligesom sushi på den måde, at det kan være superformelt og fint, men også noget man bare stiller på bordet og selv ruller og spiser med familien. Syren i rugbrødet er også en vigtig del af smørrebrød, ligesom det er det i sushi-ris, og så kan man putte alt muligt ovenpå.« Flere tror på det. Midt på Tokyos hovedbanegård ligger caféen Madam Blå, som er blevet til i et samarbejde mellem japanske restauratører og danske Jens Jensen, der har boet 15 år i Japan. Da jeg møder Jensen på caféen, har han lige holdt møde med sine partnere om menuen, der blandt andet byder på koteletter i fad, hyldeblomstsaft, gammeldags æblekage og hjerteformede vafler. Jens Jensen er japansk gift og har været ansat som kulturattaché på den danske ambassade i Tokyo. Han har skrevet en stribe bøger om dansk mad og livsstil; især bøgerne om familiens kolonihave og danske juletraditioner har klaret sig godt. Han har længe tænkt, at smørrebrød kunne få et gennembrud i Japan, hvis det blev gjort på den rigtige måde.»Vi har nogle gange japanske gæster, hvor jeg laver smørrebrød og tag-selv-bord til frokost, og folk kan egentlig godt lide det. Der er mange af smagsnuancerne, som minder om japansk mad. Sushi er ikke altid rå, men kan være marineret på en måde, der minder om vores sild. En japaner synes måske, det er lidt grænseoverskridende at komme fisk oven på brød, men når de prøver det, fungerer det faktisk fint.« Jens Jensen har fulgt japanernes fascination af nordisk mad, men aldrig set den slå rod i den brede befolkning.»Der har været en masse opmærksomhed, men man kan stadig ikke gå ind i japanske butikker og købe remoulade og pålægschokolade,« siger han. »Det er, som om det ikke rigtig ligger til den japanske smag, som om det mangler et eller andet. Jeg tror, at selve tankegangen bag det nye nordiske køkken har haft en stor indvirkning på mange kokke, ikke kun i Japan, men over hele verden. I dag kan man få en rejesandwich i Japan, som er inspireret af dansk mad, men det er alligevel noget helt andet, fordi råvarerne er lidt anderledes, og den er lavet i et andet klima. På den måde bliver det ikke bare en efterligning af noget, som man kan få i Danmark, men af nogle principper, og en japaner behøver ikke købe Lurpak-smør, Kohberg-rugbrød eller 3-stjernet pålæg. De kan sagtens bruge de nordiske idéer og lave mad med lokale ingredienser. På den måde er det minimalt, hvad vi har opnået, hvis man sammenligner med alle mulige andre lande: Tyrkiet med deres kebab eller Italien med pizzaen.« Jens Jensen holder en pause og ser ud på menneskemylderet. Den danske café er fyldt.Han og japanerne taler om at åbne flere og måske begynde at sælge poser med danske småkager eller syltede agurker i glas.»Men,« siger han endelig. »Jeg tror stadig på smørrebrødet.«.
Ud af huset. Det nordiske køkken er nået til Japan og Sydkorea, hvor lokale kokke serverer sild og lakrids i scandi-cool omgivelser. Flere bekender sig også til smørrebrødet, den største juvel i Danmarks kulinariske skatkammer. Er det nu, det sker? Vi spurgte den nye generation af danske gastro-ambassadører.
...

Gennem to en halv time blev en yngre kvinde holdt indespærret på et værelse på Mændenes Hjem i Lille Istedgade i København, mens hun blev mishandlet og voldtaget.Københavns Politi har nu tiltalt en 38-årig tidligere voldsdømt somalier for voldtægten, der ifølge anklageskriftet var af særlig farlig karakter.' I will kill you'Somalieren råbte flere gange ' I will kill you', truede kvinden med en saks, slog hende i hovedet med en flaske og sparkede hende to gange i ryggen, da hun forsøgte at flygte fra værelset.Den 38-årige har tidligere erkendt, at han havde samleje med kvinden, men hævder, at det skete frivilligt. De to var bekendte i forvejen.Han stilles i næste uge for Københavns Byret, hvor anklagemyndigheden kræver ham udvist efter dom i mindst seks år.- Du er kidnappetVoldtægten og frihedsberøvelsen skete natten mellem 13. og 14. juli sidste år, hvor kvinden fik besked på, at nu var hun kidnappet og ikke måtte forlade værelset.Herefter hev den 38-årige, ifølge tiltalen, kvinden i håret, slog hende i ansigtet med knyttet hånd, sparkede hende i maven og tog kvælertag på hende, så hun fik blå mærker på halsen og ufrivillig vandladning.Så beordrede han kvinden til at tage tøjet af og lægge sig på sengen, hvor han ifølge tiltalen voldtog hende, selv om hun græd og flere gange sagde ' stop, stop'.Voldtægt af særlig farlig karakter har en strafferamme på 12 års fængsel, men retssagen mod den 38-årige kører som en domsmandssag, fordi anklagemyndigheden kun nedlægger påstand om en straf på under fire års fængsel.js@eb.dk 

Et nostalgisk bindingsværkshus er efterladt midt på Amerika Plads i det nyudviklede Nordhavn. Rundt om er rejst massive husblokke og høje tårne og blot få forretninger.Når man en råkold vinterdag står der, kan det være svært at forstå, hvad der var tanken med denne nye bydel i havnen.De nye områder i Nordhavn, Sydhavn og Carlsberg Byen kommer ikke med en fiks og færdig følelse af naturligt opstået by. De er for det meste ferske og føles som forstæder, der er flyttet ind tæt på byen, selv om de har klassiske bykvaliteter som torve og pladser, hvor byliv ville kunne udfolde sig.Man har sørget for at blande funktionerne, så der både er erhverv og bolig i de nye bydele - så der altid er nogen hjemme - og der reserveres plads til restauranter og cafeer. Alligevel føles de ikke befolkede.Ældre bydele har mange forskellige lag af funktioner, men opleves ofte mere homogene i deres materialekarakter end de nye, mursten er jo fremtrædende lige fra Østerbro til Sydhavn og fra Amagerbro til Nordvest.På Amerika Plads har de store tætte bebyggelser hver sit klare materialeudtryk.Her er et kobberhus, et hus i grøn zink, et i gule mursten og et hus i hvid puds med kulørte skillevægge på altanerne og et klædt i mørke skiferplader.Her er en mangfoldighed i form og materialer.Det er, som om husene er blevet klædt på til at give det indtryk, som mangfoldigheden af beboere og funktioner, hvis en sådan mangfoldighed havde været til stede, skulle have givet.Men beboerne er forholdsvis ens. For det kræver store gager eller penge på kistebunden at bo i de nye huse. Men det er hverken arkitektur eller programmering, der er den største forskel på nye og gamle bydele. Det er tiden.De historiske lag, de mange begivenheder, der afsætter sig i en by som en vifte af funktioner og identitet, kan man ikke bare skabe på en gang.Den tiltrækning, de gamle brokvarterer har i dag, er resultat af en massiv investering i byfornyelse. I 1980' erne stod mange lejligheder tomme på Nørrebro, de kostede ingenting. Og for 400 år siden ville ingen flytte over på den anden side af havnen til den nybyggede bydel Christianshavn. Man måtte lokke med skattefritagelse.Alle steder har deres historie, og den kan man kun vente på. Heldigvis er nogle nye bydele født med fortrin i den retning.Carlsberg Byen og Nordhavn har en fortid som henholdsvis bryggeri og erhvervshavn at trække på. Masser af gamle bygninger giver områderne en kroget struktur. Ikke som følge af en fiks og færdig idé, men som følge af historiens knopskud.Det ensomme hus i bindingsværk på Amerika Plads er også et sådant tegn på historie, og den store skala i bebyggelserne henviser til Frihavnens gamle lagerbygninger.Groteske fugle i pladsens lygtepæle hilser på gotikkens gargoiler. Historie er der masser af, og den har haft betydning for udformningen af bydelen, men den er nogenlunde lige så nært forbundet med livet i boligerne, som den europæiske arkitekturhistorie er med Disneyland.Den er blot et krydderi drysset over forlystelserne.Når samtlige huse er nye eller nyrenoverede, mangler bydelen patina. Ikke blot i sine materialer, men også i sin funktioner. Fødder skal gå ad gaderne og rundt om hjørnet, der hver gang tilføjer nye lag til en menneskelig erindring, som langsomt former sig til en idé om, hvad man kan bruge lige dette hjørne til. Graffiti skal males og fjernes, en bænk sættes op, en mund skal kysses, og et træ skal plantes og vokse sig stort og sætte skygge.Det er et slid at lave en god bydel, og det er i høj grad indbyggerne, der skal gøre det. Med hverdagen.karsten.ifversen@pol.dk Det er et slid at lave en god bydel, og det er i høj grad indbyggerne, der skal gøre det Der plejer at være mange vinter-og morgenbadere, men lige nu løber kloakvandet vist ned i havnen ved en fejl, så det skal der lige styr på Anja Berit Beyer, beboer Moar, der er ikke nogen mennesker Lille pige til sin mor.Fakta: Ivan Riordan Boll1. Nordhavn. Født 1992. Under uddannelse som fotojournalist.»Nordhavn er for mig et skørt sted, hvor passagererne fra Oslo-færgen møder direktøren fra en mellemstor virksomhed, som parkerer sin BMW et sted med havudsigt. Bydelen er fuld af kontraster og spændende at fotografere, fordi den ikke har fundet sin form endnu. Folk er flyttet ind, men byggearbejderne er ikke rykket ud«.Lasse Kofod2. Carlsberg Byen. Født 1990. Uddannet fotojournalist i 2017.»Carlsberg er et gennemtænkt byprojekt, der skal fordre livet. Men hvordan kommer vi til at leve, når andre bestemmer rammerne? Hvor er anarkien - som i Folkets Park, der blev bygget af lokale? Carlsberg er et Ikea-samlesæt, som de første er flyttet ind i. Snart er det bygget færdigt. Hvad så nu?«.Brian Berg3. Sluseholmen. Født 1970. Uddannet fotojournalist 2010. Freelancer og husfotograf i byggefirmaet Logik og Co.»Jeg er selv vokset op i Munkebo i Kolding (på ghettolisten). Vi børn havde en kæmpe frihed og kærlighed fra de voksne, og jeg fik samme oplevelse i Sluseholmen. Men alle de der børn bliver også teenagere en dag, og det burde de bekymre sig mere om end at sætte hundelorte forbudt-skilte op over det hele«.Fejl og fakta 30.12.2017:Inskriptionen ' Laboremus pro patria', der står over Elefantporten på Carlsberg, var oversat til det noget kommanderende »arbejd for fædrelandet« på side 8 i Ibyen i går. En læser med styr på sin latinske grammatik påpeger, at vi har at gøre med en særlig form af jussiv, en hortativ konjunktiv - en indbyrdes opfordring - så den korrekte oversættelse er den mere gemytlige ' Lad os arbejde for fædrelandet'.Fejl og fakta 05.01.2018:Det europæiske hovedkvarter for FN havde vi placeret i København på side 3 i Ibyen fredag 29.12., men det ligger i Genève. FN Byen i København rummer kontorer for 11 FN-organisationer.
De nye bydele er sikkert rigtig skønne om 100 år. Indtil da må man slå sig til tåls med, at deres lag af historie er en fernis.
Spørgsmålet om, hvorvidt der findes fattige i Danmark og om fattigdomsbegrebet i det hele taget, har raset i årevis.Venstre-regeringen skrottede således for to år siden den fattigdomsgrænse, som blev indført af den forrige regering i sommeren 2013.Nu viser beregninger fra den borgerligt-liberale tænketank Cepos, at hvis man følger den afskaffede fattigdomsgrænse, så bliver der flere og flere fattige i Danmark.Fra 2015 til 2016 er der sket en stigning på cirka 2600 personer, så der i 2016 var cirka 50.000 relativt fattige i Danmark.- Der er ingen tvivl om, at integrationsydelsen er en stærkt medvirkende faktor, siger cheføkonom i Cepos Mads Lundby Hansen.PåSTAND FRA CEPOSHan peger på, at også kontanthjælpsloftet medvirker til, at flere falder ind under katagorien relativt fattige. I forlængelse heraf lyder det fra Cepos-økonomen: - Man skal huske på, at kontanthjælpsloftet får flere i arbejde.Den skrottede fattigdomsgrænse definerede en fattig person som en, der tre år i træk har haft en indkomst under 50 procent af medianindkomsten, ikke er studerende og har en opsparing på mindre end 100.000 kroner.Grænsen blev reguleret efter antal personer i en husholdning.Man blev betragtet som fattig, hvis man havde en indkomst på 103.200 kroner om året, mens grænsent for to personer lå på en indtægt på tilsammen 156.400 kroner.- Den relative fattigdom er et gennemsnit over tre år.Derfor siger den såkaldte lavindkomstgruppe efter et år mere om den førte politik på kort sigt, siger cheføkonom Mads Lundby Hansen og bemærker, at antallet af personer i lavindkomstgruppen fra 2015 til 2016 steg med 24.000 til 194.000 personer.Det svarer til en stigning på cirka 14 procent.Cepos bekræfter, hvad oppositionen i folketinget hele tiden har sagt: Kontanthjælpsloft, 225 timers regel og integrationsydelse fører til øget fattigdom, siger Enhedslistens arbejdsmarkedsordfører Finn Sørensen.Han vil nu kalde beskæftigelsesminister Troels Lund Poulsen (V) i samråd med krav om, at han giver en undskyldning.- Jeg synes, ministeren skylder oppositionen en undskyldning. Vil han omsider indrømme, at vi har haft ret hele tiden, som de tørre tal viser. Eller vil han virkelig påstå, at Cepos tager lige så meget fejl, som han mener, at vi gør i oppositionen, spørger Finn Sørensen og giver selv svaret: - Jeg er bange for, at ministeren vil fastholde, at kontanthjælpsloftet fører til, at flere kontanthjælpsmodtagere kommer i arbejde.INGEN DOKUMENTATIONIfølge Finn Sørensen har Troels Lund Poulsen tidligere indrømmet, at han faktisk ikke kan dokumentere, at folk får arbejde, hvis man skære ned på deres sociale ydelser.- Nu må al den snak forstumme, lavere ydelser til de ledige skaber ikke flere arbejdspladser. Det er på tide, at ministeren og hele den borgerlige flok går til bekendelse. Fattigdomsydelserne tjener kun to formål: At skaffe penge til skattelettelser som især kommer de højst lønnede til gode, og at presse mindstelønnen, siger Finn Sørensen.Læs mere på arbejderen.dk.Vil ministeren virkelig påstå, at Cepos tager lige så meget fejl, som han mener, at vi gør i oppositionen.FINN SØRENSEN, ENhEDSLISTEN.
FATTIGDOM Alarmerende udvikling 2600 flere personer er på et år blevet fattige. Kontanthjælpsloft, 225-timersregel og integrationsydelse bidrager til stigningen, indrømmer Cepos. Ø trækker minister i samråd.
Jeg læste på valgdagen med opmærksomhed nogle vælgeres argumenter for, hvorledes de stemte på valgdagen.Det, der især slog mig, var en tyrkisk født taxavognmand, som filosoferede over dette og hint i sit indlæg.Han mente, hvilket sikkert er ganske rigtigt, at det tager lang tid at integrere indvandrere og især dem, der kommer fra Mellemøsten.Han var glad for at bo i Danmark, og han mente, at Tyrkiet udviklingsmæssigt var ca. 50 år bagud i forhold til Europa, men at Mellemøsten var endnu længere bagud uden at fastslå hvor langt.Han er gift og har tre børn, hvor en søn går på privat tyrkisk gymnasium for at sikre ham en god uddannelse.Er det tiltag til integration? Som taxavognmand i Aarhus var han noget utilfreds med de trafikale forhold i byen, idet det er umuligt at komme frem i byen om morgenen og om eftermiddagen, og han var sur over letbanen, som er en af årsagerne til den træge fremkommelighed, og som i hans optik ikke var nogen løsning på trafikproblemerne, tværtimod.Derfor ville han stemme på Jacob Bundsgaard - manden, som om nogen har været talsmand for letbanen og skyld i problemerne med taxavognmandens fremkommelighed.Det er i øvrigt paradoksalt, at man for år tilbage gravede sporvognsskinner op, i dag lægger man nye skinner. Jeg har min tvivl om, hvorvidt disse letbaner har deres berettigelse, og om ikke transportbehovet ville kunne klares væsentligt smidigere af busser. Busser spærrer kun for trafikken, mens de er der, letbanen spærrer hele tiden.Jeg ser det mere som borgmesterens personlige prestigeprojekt.I øvrigt var der i København i min drengetid elektriske busser, kaldet Nesa-busser. De tappede strøm fra ophængte tråde. Gad vidst hvorfor de gik af mode?.

D-A-Ds Jesper Binzers første soloalbum nogensinde ' Dying is Easy' er ikke helt det totale americana-stilbrud, man kunne have drømt om. Men det er fyldt med gode, velproducerede numre med nerve og det melodiske i centrum. Og det klæder ham at lege med nye kammerater. Jeg tror sgu, Jesper Binzer er blevet voksen.Med et par arketypiske D-A-D-lydende numre stævner Jesper Binzers første solo-album ud som en anden supertanker ned af stablen på vej ud på sin jomfrufærd. Med altid velspillende og -larmende guitarist og producer Søren Andersen i front i lydbilledet sidder man med en umiddelbart temmelig ambivalent følelse efter at have lyttet et par gange til ' Dying is Easy' og den første single ' The Future is Now'.For lyder det ikke bare som noget, D-A-D kunne have fundet på? Hvorfor så solo? Det bliver bedre.Den gamle punkerBinzer sagde for nylig i et interview, at han lytter en del til outlaw country. Og tilføjede, at det måske var på tide, at den gamle kopunker forsøgte sig med rigtig countrymusik.Ikke at der ligefrem er gået direkte Nashville i ' Dying is Easy', men iscenesættelse og produktion af Binzers lavmælte akustiske ballade ' I See it in You' emmer langt væk af støvet road movie.' Real Love' er vel den første (næsten) D-A-D-ballade nogensinde, hvor Binzer helhjertet giver den fuld stradivarius. Det klæder ham.Modsat den klassiske 80er hårtørrer-hårdrockballade efter formlen ' hvis vi skal være rige, skal vi have tøserne med' er ' Real Love' vederkvægende nok i tråd med autentisk 70er singersongwriting.Også ' Saint Fantasia' ligger et stykke fra, hvad man normalt forbinder med D-A-D. Lidt som hvis afdøde Tom Pettys 60er guitarrock møder den kompromisløst melodiøse Fleetwood Mac-tradition -med sitarlyd.Det samme med ' Planet Blue', hvor Andersens guitar vibrerer af så meget ekko, at selv Sort Sols Lars Top-Galia er overmatchet.TegneseriekonceptDet er en noget træg sang, som truer med at lulle sig selv i søvn, men som også ' The Bumpy Road' reddes den af produktionen og især nerven i Binzers neddæmpede sang.Manden nyder helt åbenlyst muligheden for at synge uden for det sædvanlige grafiske tegneseriekoncept og publikums heraf afledte forventninger.' Dying is Easy' er ikke helt det lange frikvarter, jeg kunne have håbet. Har man fulgt D-A-D, fornemmer man, at der gemmer sig historier og musikalske spor, der vil og tør mere end hos en stamgruppe, der kæmper mod jukeboks-spøgelset.Men for nu at fastholde billedet med supertankeren lægger Binzer til kaj med en monumental version af den gamle Annisette/ Savage Rose-klassiker ' Wild Child'.Hans version er på den ene side respektfuld over for den oprindelige version og samtidig digter band, og især da igen Søren Andersen, videre og skaber en lydlig orkan af en rock'n'roll-symfoni på frøene fra den vilde roses vilde barn. For hulen, det lyder godt. Det gøres ikke meget bedre i hårdrock-land.Jesper Binzer, ' Dying is Easy', album, udkommer i dag.jae@bt.dk 

I går tog den 33-årige britiske charmeprins Harry hul på to hæsblæsende dage i Danmark.Første stop var dronning Margrethe, der tilsyneladende ikke kunne stå for den rødhårede prins. Det kunne de danskere, der mødte prinsen, heller ikke.Først på eftermiddagen i går ankom den mørke bil fra den britiske ambassade til Christian 9. Palæ på Amalienborg. I et af gemakkerne ovenpå stod Dronningen klar til at tage imod sin slægtning. Prins Harry og dronning Margrethe er i familie via prins Harrys bedstefar, prins Philip.Og da de to stillede op til de normalt lidt stive officielle billeder, flækkede Dronningens ansigt i et stort smil over en bemærkning fra den rødtoppede charmør.Selv om den danske og den britiske kongelige familie er beslægtede, er det sjældent at se briterne på dansk jord. Sidste gang var i 2011, hvor prins William og hertuginde Kate besøgte Danmark og Unicef.I går var Harry på egen hånd i København. Efter visitten hos Dronningen kørte han til KPH Innovation House på Enghavevej i København. Det er et fællesskab for virksomheder, der arbejder med sociale, kulturelle og miljømæssige initiativer. Efter besøget, der varede omkring en time, gik Harry tværs over gården til Game Denmark, der arrangerer gadeidræt som streetbasket, hiphop-dans, breakdance, futsal og parkour for børn og unge, og frivillige fra kampagnen ' en-af-os', som arbejder mod stigmatisering af psykiske lidelser.Derefter var det tid til en kort tur i Tivoli, hvor den første dag sluttede med en reception på Nimb.Første gang i DanmarkDet er første gang, prins Harry er på officielt besøg i Danmark. Officielt er han, der i ti år har gjort tjeneste i den britiske hær, her især for at besøge danske krigsskadede veteraner i dag. Men ifølge Ritzau er Harrys besøg også en del af en større royal, britisk charmeoffensiv. På foranledning af det britiske udenrigsministerium besøger de kongelige medlemmer flere forskellige europæiske lande for at pleje båndene mellem Storbritannien og Europa efter brexit.Men hvor den slags knyttes på højere og mere usete plan, går Harry den modsatte vej. I går stillede han, højst usædvanligt for de britiske kongelige, storsmilende op til sel-fies, han delte gavmildt krammere ud, og i dag, hvor han skal på besøg på Svanemøllens Kaserne, bliver de skadede krigsveteraner helt sikkert mødt med de samme udbredte arme. For på mange måder har prins Harry, der er søn af afdøde prinsesse Diana og prins Charles, arvet sin mors store hjerte for at hjælpe samfundets svageste.I Dianas fodspor»Prins Harry er nok den af de to brødre, som ligner sin mor mest i sind. Han er lige så umiddelbar og uhøjtidelig, som prinsesse Diana blev kendt og elsket for at være. Så på mange måder er han gået i hendes fodspor,« beskriver historiker og kongehusekspert Jon Bloch Skipper den engelske prins.Prins Harry har fra barnsben været kendt som den ' frække' prins, der lod hånt om sin kongelige opvækst og gladeligt rakte tunge af pressefotograferne, da han var lille.Men efter han gik ind i militæret og to gange har gjort tjeneste i Afghanistan, første gang var i Helmand i 2007-2008, blev han voksen. Og i de senere år er hans popularitet vokset enormt, så han i dag er det mest populære medlem af det engelske kongehus.Nu har han også taget Danmark med storm.lots@bt.dk )
Den rødhårede prins Harry tog Danmark med storm på sin første dag ROYALT BESØG.
Når man står en regnvåd tirsdag aften med en flok sultne børn, så er det en lettelse, at man ikke skal tage stilling til, om der skal jalapeños i burgeren, om det skal være med cheddar eller mozzarella, eller om der skal coleslaw, rucola eller iceberg i bollen.En burger hos Blaabjerg &amp; Madsen har syltet agurk, tomat, løgringe, et sprødt salatblad, mayo og en bøf i midten. Færdigt arbejde. Altså, man kan godt få en vegetarversion med portobellosvamp i stedet for bøf eller en palæoversion, hvor svampen er bollen, men det behøver ungerne jo ikke få at vide. Så bestillingen er hurtigt overstået og point for det. Serveringen er også tjep. Fem minutter efter vi bestilte ved disken, blev maden sat på bordet. Og det hele pakket praktisk i brunt indpakningspapir og stukket ned i nydelige keramikskåle, som holder godt på godterne, så bordet ikke kommer til at flyde med faldne fritter eller løsslupne løgringe. Smart.I det hele taget virker nyåbnede Blaabjerg &amp; Madsen som et gennemtænkt koncept, som da også er blevet finpudset siden 2015, hvor moderfilialen på Frederiksberg slog dørene op. Resultatet er en cafeversion af en fastfood-joint. Hurtigt ind, hurtigt ud og indbydende mad og drikke til rimelige penge i pæn ramme.Det holder, for når vi under os selv en burger, skal den både være old school syndig, saftig, sprød og salt, men også håndlavet af ordentlige råvarer. Og gerne med en frisk juice dertil. Det har Blaabjerg &amp; Madsen fanget, og forståelsen for kundernes psykologi afspejler sig også i, at 60-70 procent af ingredienserne er økologiske, og burgerbollerne er friskbagte og i øvrigt både lune, lette og med en smuk gyldenbrun afbagning, som ville få dommerne i ' Bagedysten' til at heppe. Og så er vi slet ikke nået til menuens slow-juice, som ikke er mere mystisk end, at frugt og grønt kværnes i stedet for at blive presset, hvorefter det filtreres, så man ender med en tyndtflydende drik med styrke og tørstslukkende effekt, hvilket der er brug for, når man bænker sig med salte fritter og burger.Vi bestilte - efter venlig uddeling af smagsprøver - varianterne med gulerod, æble og ingefær og rødbede, æble og ingefær. Begge i flotte pangfarver, med godt med isterninger, og så en venlig, sød-syrlig smag med et frisk snert fra den vitaminspækkede helserod. De gik rent hjem hos både voksne og børn. Det gjorde burgere og de dobbeltfriterede fritter også. Bøffen var perfekt stegt med et svagt rosa indre, og de grove fritter var sprøde. Eneste anke var den hjemmerørte mayo, som var alt, alt for sød. En noget misforstået tolkning af salatmayonaise.Så vi kørte den ind med Heinz. Finere skal det heller ikke være.birgitte.kjaer@pol.dk Fakta: Kort fortaltHipnessfaktorLammeskind på bænken, tjek. Rå træmøbler lavet af paller, tjek. Sofa og livsstilsmagasiner, tjek. Slowjuicing, tjek.Hos Blaabjerg &amp; Madsen har man ret godt styr på, hvad der rører sig i tiden.Uden at det bliver for smart eller omklamrende.Tænk levende lys på bordene og potter med frisk citronmelisse og mynte på disken.Billig vs. dyrHvis man trænger til en burger og ikke orker de mange valg hos Halifax eller køen hos Tommi's i Kødbyen, er Blaabjerg &amp; Madsen et godt, budgetvenligt alternativ. For 90 kroner får man en stor burger og en solid gang pomfritter. Det er lidt af et scoop, for vi taler en servering, der er i en helt, helt anden liga end den, man får hos McD eller Burger King.DommenBlaabjerg &amp; Madsen har skåret et godt koncept: en enkel burgermenu, hvor der er en overvægt af økologiske ingredienser i de hjemme-og friskbagte boller.Læg dertil, at juicerne er fint komponerede og er så tilpas læskende og potente i smagen, så de kan sparke fedmen i fritter, mayo og bøf i balance.Godt ramt.
Hos en nyåbnet burgerjoint på Vesterbro er der tjep betjening, gedigne råvarer og flot smag for pengene.
Skyderier på åben gade er desværre ikke længere en sjældenhed i Danmark.54 gange blev der skudt i det offentlige rum i 2016 under konflikter mellem rockere og bander, mens der ' kun' var 16 skyderier året før. Så stigningen er på hele 218 procent.Det fremgår af Rigspolitiets rocker-og banderapport for 2016. Alene i årets tre sidste måneder rykkede politiet ud til 32 skyderier.- Det viser tydeligt, at vi fortsat skal lægge et meget tungt pres på rocker-og bandemedlemmer.Vi skal ikke acceptere, at stridighederne i de her miljøer fører til skyderier eller knivstikkerier i det offentlige rum, siger rigspolitichef Jens Henrik Højbjerg.Dræbte og såredeTre blev dræbt og 36 såret af skud eller knivstik i rockerog bandemiljøet i 2016.666 skydevåben blev beslaglagt, oplyser rapporten, hvoraf 48 blev vurderet til at have tilhørt en rocker eller et bandemedlem.Politiet havde over 1200 personer med rocker-og bandetilknytning registreret, og disse personer blev i 2016 sigtet over 3400 gange for kriminalitet.God start på 2017Politiet håber på et roligere 2017: - Det er Rigspolitiets vurdering, at de skærpede regler for prøveløsladelse og udgang for indsatte med rocker-og banderelationer har haft en dæmpende virkning på konfliktniveauet. Heldigvis har vi allerede i de første fem måneder af 2017 set, at der tilsyneladende er sket en opbremsning af volden, siger rigspoltichef Jens Henrik Højbjerg.kmr@eb.dk 

Lige en kommentar til Bent Sørensen, der spørger, om han er tosset (JP 2/ 4). Det er han ikke, han har bare ikke fattet problemet med den russiske gasledning, russerne gerne vil have ført til Tyskland gennem Østersøen.Problemet er ikke selve gasledningen, men den er et geostrategisk forsøg på at svække Ukraine, hvorigennem der går en stor gasledning, der fører gassen vestpå, og nok en stor gasledning uden om Ukraine vil stække ukrainsk økonomi ved, at de mister transitindtægter.Det er russerne en torn i øjet, at ukrainerne har valgt en ikkekommunist som præsident og i den nære fortid jog en russisk lakaj, Janukovitj, fra præsidentjobbet.Han stjal med arme og ben for at berige sig på vanlig vis. Den tidligere ikkekommunist Jusjtjenko forsøgte russerne at forgive, og under Janukovitj kom en stærk oppositionspolitiker, Julia Timosjenko, i fængsel udelukkende for at svække oppositionen. I Rusland skyder de oppositionsledere eller opfinder anklager, der fængsler dem. Nu er russernes definitioner lidt aparte, idet alle ikkekommunister pr. definition er fascister, således også den ukrainske regering med Petro Porosjenko som præsident. Han behøver ikke at stjæle, han er i forvejen velaflagt.At der ikke sidder en russiskvenlig præsident, men en præsident, der ser en fremtid i EU og Nato, har bevirket russernes aggressive fremfærd i Donbass-regionen for som undskyldning at hjælpe de russisktalende og -sindede her og ikke mindst genere Ukraine i almindelighed - russerne mener fortsat, at Ukraine er deres interessesfære.Desuden besatte og inddrog man som bekendt Krim, som Khrusjtjov i sin tid forærede Ukraine.Putin har helt klare geostrategiske mål og har en ambition om at genskabe det gamle sovjetiske imperium, og de tidligere "lydstater" er med god grund nervøse, ikke mindst de tre baltiske lande. Det eneste betænkelige er, at regeringerne i Polen og Ungarn er ved at falde tilbage til tidligere tiders regeringsformer, der ligner den gamle kommunisme til forveksling.Så Bent Sørensen, du er ikke tosset, du mangler bare udsyn.

Kristendommen er den eneste vej til frelse, og derfor bør folkekirken sørge for egentlig kristen missionering over for muslimer i Danmark, mener Dansk Folkepartis Marie Krarup.Hendes opfordring til at missionere lyder til ethvert kristent menneske, men i særdeleshed til de danske præster og folkekirken mere generelt frem for at bruge energi på »mærkelige dialogmøder og teaterforestillinger«. Konkret foreslår hun at lade migrantkirkers kristne missionsarbejde blive en fast del af fi-nansloven. Politikerne kan ikke bestemme, hvordan folkekirken bruger sine kræfter, men derfor kan man godt komme med en opfordring, synes tilgangen at være.DF-politikeren opfordrer til at erstatte, hvad hun kalder dialogpræsterne med missionspræster: Dialog er ikke vejen frem for Krarup, det er derimod prædiken og forkyndelse.Desuden anser Marie Krarup mange integrationsproblemer for at være forbundet med islam.»Muslimer er faktisk mennesker af lige så megen værdi som alle andre. Derfor er det heller ikke rimeligt, at kristne ikke vil indvie dem i vejen til frelse,« skrev Marie Krarup i et debatindlæg i Berlingske fredag.Vi bør støtte kristen mission blandt muslimer i Danmark, siger du. Kan du uddybe det? »Jeg synes, vi skal støtte de migrantkirker, der allerede gør et fremragende arbejde. Det er det ene. Det andet er, at vi bør opfordre folkekirken til at gøre mere i forhold til missionsarbejde.Vi kan som politikere ikke bestemme, hvordan folkekirken skal agere, det må vi ikke.Men man kan jo godt pænt sige til dem: ' Kunne I ikke bruge energien på det frem for på alle jeres mærkelige dialogmøder og teaterforestillinger.' Vi har set eksempler på, at man har inviteret en imam ind for at holde prædiken.Det er jo fuldstændig forrykt. Den energi og de midler, der bliver brugt i den boldgade, ville jeg som biskop sige, at det skal vi selvfølgelig bruge på at bringe Guds ord for dem, der ikke har hørt det. Det skal være en frivillig sag, men dét ikke at sørge for, at prædiken er til stede for dem, er forkert i et kristent land.« Du nævner, at man bør droppe dialogpræster og erstatte dem med missionspræster. Hvori består forskellen? »Dialogpræster er udtryk for, at man synes, kristendom og islam er lige godt. Det, mener jeg, er en fuldstændig utilstedelig holdning at have, hvis du er præst i den danske folkekirke.Det er sandheden, når Jesus siger: ' jeg er sandheden, livet og vejen'. Sådan er det. Så kan du ikke sige, at I andre kan bruge Muhammed.Gu' kan de da ej. Så fortabes de for evigt. Derfor er dialog ikke vejen frem. Det er derimod prædiken og forkyndelse.« Skal det være et frit valg for muslimer i Danmark, om de vil indføres i kristendommen? »Trosspørgsmål er altid et frit valg. Det er helt, helt afgørende. Men du har jo kun et frit valg, hvis du har mulighed for at høre ordet.Hvis ikke der er nogle, der gør noget for at opsøge dig, kan det godt være, du aldrig opdager, at du er kommet til et kristent land. Jeg har mødt kristne indvandrere, der er kommet til Danmark og ikke kan forstå, det er et kristent land, fordi de ikke kan få andet end halalmad i børneinstitutionerne.« Overdriver du ikke? »Nej. Jeg gengiver de nytilkomne kristnes forundring.« Hvor omfattende bør det missionsarbejde være i dine øjne? »Jeg synes, alle muslimer skal have lov til at høre Guds ord, så kan de foretage et valg. En 100 procent vellykket integration kunne også omfatte en konvertering, men det kan man ikke forvente, at folk gør. Derfor har kirken en kæmpe opgave.« Mener du, at folkekirken over en bred kam er for passiv? »Jeg ved, der er folkekirkepræster, der er meget aktive, så jeg skal ikke generalisere, men jeg tror, der er flere steder, hvor man ikke gør det.« Du mener, der skal afsættes midler til det på finansloven. Hvordan skal det give mening? »Jeg mener, vi skal give penge til migrantkirkernes missionsarbejde. De får allerede via satspuljemidlerne, men jeg så gerne, at det blev en fast post på finansloven. Folkekirken kan jeg som politiker ikke styre, men folkekirken har midler, så det er et spørgsmål om, at de selv træffer en beslutning om at gøre mere i forhold til missionsarbejde.« Er kristendommen i dine øjne den eneste vej til frelse? »Ja, selvfølgelig, jeg er kristen. Det er et trosbudskab, ikke et politisk budskab.« De skal også have mulighed for at sige nej, mener du. Er muslimer i dine øjne kun lige så meget værd i det øjeblik, de vælger at overgå til kristendommen? »Nej da. Jeg siger, at vi kan ikke være bekendt, at vi ikke prædiker kristendom for muslimer: »Pyt med dem, lad bare dem ryge ad Helvede til.« Nej, det kan man da ikke være bekendt.« Så når jeg spørger dig, om muslimer, der ikke ønsker kristendommen, stadig er mennesker af lige så megen værdi som kristne, hvad er så dit svar? »Selvfølgelig er de det. Det er ens egen beslutning, hvis ord man har tillid til, Jesus eller Muhammed.«.sdo@berlingske.dk 500 muslimer var sidste år i et dåbsforløb med henblik på konvertering - dermed ikke være sagt, at alle siden konverterede.
Det er på høje tid at udbrede kristendommen gennem missionering her til lands, mener Dansk Folkepartis Marie Krarup: »Muslimer er faktisk mennesker af lige så megen værdi som alle andre. Derfor er det heller ikke rimeligt, at kristne ikke vil indvie dem i vejen til frelse.«.
Der er rå gulve og vægge med afskallet maling i det rummelige lokale på Vesterbrogade 75. De store vinduer, der går fra gulv til loft, blotter rummet ud til gaden, og de gamle maskiner, der står rundtomkring, er som taget ud af et museum. En er grøn, en er sort. Alle i metal og omtrent på størrelse med en lille pølsevogn.Engang var de store vinduer ud til gaden afspærret, og lokalet var inddelt i mange små rum. Alle med lås på dørene.Inde i rummene sad liderlige folk i grønne lænestole og porno på et lille 16-tommers fjernsyn.Der var det sortmalede såkaldte tisserum, hvor gæsterne sprøjtede væggene til med sæd og urin, og så var der de ' almindelige' rum udstyret med sofaer og skraldespande til brugt toiletpapir. Her på hjørnet af Vesterbrogade og Oehlenschlægersgade blev lyster stillet og fantasier levet ud. Dengang hed stedet Hawaii Bio og var en pornobiograf. Nu hedder det HAWAII BIO med versaler og er en art kunstlaboratorium.Væk med urinenDet er grafisk designer og bogtrykker Louise Holdt Sidenius, forfatter Katrine Grünfeld og billedkunstner Sidse Carstens, der har lejet sig ind i pornobiografens gamle lokaler.»Det har været et ikke-hjørne - et hjørne, der ikke fandtes i folks bevidsthed, i rigtig mange år«, siger Louise Holdt Sidenius om stedet. Hun har forlaget Officin og var den første af de tre, der lejede sig ind i de gamle lokaler.»Der kom en del mænd op i starten, som ikke kunne forstå, hvor stedet var blevet af. Og når vi så svarede, at det er lukket, og at vi nu laver bøger, spurgte de: Hvad er det så for nogle bøger?«, siger hun, og de tre kvinder griner højt.Katrine Grünfeld og Sidse Carstens fulgte trop. De lejede sig ind, og de tre kvinder gik godt i spænd. De blev enige om at omdanne det lumre hjørne til et sted, hvor kunst kan blive skabt og nydt. Hvor de hver især kan udfolde deres kreativitet, og hvor de kan invitere andre ind til at nyde den sammen med dem. Så urinen blev tørret væk og kreativiteten inviteret indenfor.»Det skal være et sted, der ligger centralt, hvor der bliver skabt kunst, og som indbyder til mange forskellige arrangementer.Og som stadig kommunikerer udadtil gennem de store vinduer ud til gaden«, siger Katrine Grünfeld, som sammen med Sidse Carstens har Salon Valerie Galner, der afholder kunstsaloner to gange årligt.Et værk i sig selvDe tre kreative kvinders mission med biografen er at invitere folk ind i deres kunst og vise, at kunst ikke blot er et maleri, der hænger på væggen, men at det er en mere rummelig størrelse.»For os er dette et værk i sig selv. Man kan lave noget, man kan hænge på en væg, eller man kan skrive en bog, men det her er et stort fysisk værk, man kan træde ind i. Så når vi inviterer folk indenfor, er de allerede en del af et værk.Man går ind i værket«. Det er altså et sted med en lummer historie og med en fremtid, der skal udfolde store kunstneriske muligheder.Men hvad er det så lige, manden på gaden skal bruge HAWAII BIO til? Jo, faktisk til ret så mange forskellige ting, hvis man spørger kvinderne bag foretagendet.»Du går ind i en butik fra gaden, hvor du kan købe Louises og mine bøger og Sidses kollager. Derudover kommer der trykke-og bogbinderworkshops, udstillinger, saloner, og du kan leje lokalet til f. eks. fernisering«, siger Katrine Grünfeld, der understreger, at man også kan købe kunst af mange andre kunstnere end de tre indehavere selv.HAWAII BIO. Vesterbrogade 75, Kbh. V.WWW facebook.com.anna.okjaer@pol.dk 
NYHED HAWAII BIO Engang var Hawaii Bio på Vesterbro en tiltisset pornobiograf. Nu har tre kvinder omdannet stedet til en kunstnerisk legeplads.
Hvordan vil du beskrive din bog?»Som en coming of age-fortælling for midaldrende. Nogle personer får en uventet chance for at træde i karakter sent i livet«. »Den handler om en mand, der oplever, at han er ved at blive udfaset. En mand, der er forvirret og ikke længere føler sine værdier anerkendt. For hvordan skal en mand være? Det har jeg ikke noget svar på. Men hovedpersonen Frank, en fhv. bokser, har godt fattet, at folk ikke længere respekterer de værdier, han står for«. »Det findes i min egen familie. Vi er håndværkere, og jeg er den første student.Jeg føler mig forbundet med den mentalitet, og jeg synes, at jeg kan se, hvordan selvværdet svækkes hos nogle af de her mandetyper. I bogen har jeg skabt en mand, der står i et vadested, hvor det, han troede på og er rundet af, smuldrer«.Hvordan var din skriveproces?»Jeg har fuldtidsarbejde på Jyllands-Posten, så jeg kunne godt se, at det kunne blive svært at få tid til at skrive en roman.Jeg tog orlov og tog ned på Det Kgl. Bibliotek og lod, som om jeg var på arbejde hver dag«. »I starten skulle jeg finde min form og tone, og jeg ville gerne vise, at jeg godt kunne skrive. Det blev overivrigt og demonstrativt - for jeg troede, at jeg skulle overbevise læseren fra side 1. Det klæder ikke nødvendigvis bogen og var sikkert en typisk begynderfejl. Jeg håber, at jeg har rettet det op i det færdige manuskript«. »Jeg tog også væk fra min familie i perioder, lejede mig ind på et hotelværelse og lukkede døren og kom først ud en uge senere. Så sidder man der og skriver og skriver, men hvem gør man det egentlig for?«.Ja, nu spørger du selv »Jeg holder meget af at skrive, samtidig med at jeg selvfølgelig hader det, ligesom alle gør. I begyndelsen troede jeg, at det var et egoprojekt - at jeg bare gerne ville fyre mig selv af. Nu kan jeg se, at det er sket ud fra et ønske om at kommunikere.Jeg vil gerne have, at der er nogen, der forholder sig til de her karakterer.Det er på en måde et råb om ' kender I det?', og det kunne være rart, hvis nogen svarede tilbage. Så vi så hinanden. Hvis der bare kan komme det ud af det, synes jeg, meget er opnået«.Hvor har du fundet inspiration?»Hvis du tænker på andre forfattere, kan jeg godt lide Willy Vlautin. Han laver socialrealisme, som er rå, men også nænsom.Så kan jeg lide Donald Ray Pollock, som også er barsk, men morsom, f. eks.hans bog ' The Devil All The Time'. De to forfattere får noget menneskelighed frem. Jeg er ikke litterat eller noget som helst og skal ikke spille klog på samtidslitteraturen, men noget er så klogt på verden, at jeg slet ikke kan mærke menneskenes sjæl«.Er det det, en god bog formår?»For mig er en god bog en, man bliver berørt og bevæget af, men også en, man griner af. Man skal være med karaktererne og grine og græde med dem«.Hvad er verden for et sted i bogens optik?»Puha, det er et godt spørgsmål. Verden er en stor sump, som vi prøver at kæmpe os igennem. Bogen er en erkendelse af det og vel en appel til, at vi skal se hinanden mere - måske. Mange af os har nok at gøre med at få vores eget til at hænge sammen, og det er jo ikke, fordi man er et dårligt menneske. Man har bare selv sine komplekser, glæder og behov, sin egen indre åndelige verden, og så tramper vi rundt i et eller andet fælles ydre«. »Vi ved meget lidt om hinanden, når vi sjosker omkring. Men jeg stopper jo heller ikke op og spørger folk ovre i Føtex, hvordan de har det, hvis de ser tøvende ud ved pastahylden«.Hvad håber du på, læseren tager med sig fra bogen?»Jeg ved ikke, om jeg kan gøre folk klogere på noget som helst, men jeg vil gerne have, at læseren er underholdt - ikke med mord og drab, men alligevel har jeg lagt et krimispor ind. Det er da mit håb, at man bliver bevæget af bogen, at læseren har været sammen med nogle karakterer, der er virkelige og får dem til at tænke over det liv, de lever«. »Jeg kan godt lide, at bogens ene hovedperson, Ellen, er optaget af teater, men at det ikke er vigtigt for hende, at hun selv er i centrum for det.Hun har bare en oprigtig interesse for det. Man kan godt få fornemmelsen af i dag, at folk kun vil optræde. De kan ikke sætte sig ned og lytte til en plade, de skal selv ind og stå at hyle i fjernsynet.Jeg vil gerne hylde dem, der bider tænderne sammen og udfører en samfundsopgave hver dag. Det er dem, der findes flest af, men der bliver ikke talt så meget om dem«.Hvilke tanker har du gjort dig om at debutere?»Når man sidder på et dagblad og hamrer sine nyhedsartikler af, stiller man ordene op i en rækkefølge, der skal videreformidle en virkelighed til folk. Det er relativt nemt at se, om det fungerer. Med fiktionen har det overrasket mig, hvor meget jeg har været i tvivl om, hvordan hver enkelt sætning mon vil blive fortolket af folk. Den tvivl, der opstår, når man sætter ord sammen til en roman, den har været voldsom«. »Jeg har været nervøs for, om bogen bliver forstået, som jeg gerne vil have det, eller om læseren bare oplever en banal røverhistorie, for så er den jo lidt flad, og så skulle jeg måske have puttet et mord eller et eller andet ind. Hvis ikke ømheden for de her karakterer træder frem, når folk bladrer i bogen, så findes den jo ikke. Det at være forfatter er ikke fedt i sig selv. Det er kun fedt, hvis man er en god forfatter«.Læs anmeldelse af ' Svækling' side15 Mød Michael Enggaard på Bogforum søndag 12. november kl. 13.20, Politikens Forlag.thomas.balslev@pol.dk Jeg vil gerne hylde dem, der bider tænderne sammen og udfører en samfundsopgave hver dag.Fakta: BLÅ BOG Michael EnggaardFødt 1971, forfatter og kulturjournalist Nomineret til Bogforums debutantpris 2017 Udgav i 2010 en biografiom bokseren Mikkel Kessler.
' Svækling' er historien om Frank og Ellen, en autolakerer og en hjemmesygeplejerske, hvis livsbaner krydses i et småkriminelt miljø på Vesterbro. Dybest set er det en appel til at se hinanden mere, siger forfatteren.
Medmindre du selv er født i hovedstaden, så find en københavner over 40 år og bed vedkommende om at beskrive livet i indre by eller i brokvartererne i midten af 1980erne.Snart kommer alle historierne om de små specialforretninger, hvor indehaveren kendte dit navn, gårdsangerne, der fik mønter kastet i hovedet fra de åbne køkkenvinduer - for ikke at glemme de spacy typer, der boede i indre bys smalle baggårde. Og du skal ikke meget længere tilbage i historien, før du vil høre om de små, kolde lejligheder, der blev opvarmet af petroleum og havde toilet i gården.Det virker som 100 år siden, men det er gået meget, meget stærkere. På kun 20 år har København forandret ham - fra en nedslidt storby til en funklende metropol.Gamle arbejderkvarterer er blevet til smarte, rekreative områder. Tomme pladser er krydret med parkour-anlæg og pop up-restauranter.Folk myldrer til havnebadene for at hoppe i vandet, hvis de ikke bare sidder på græsset og nyder duften fra de mange food trucks, der er parkeret langs vandet.Nye områder er skudt op i Sydhavnen, Nordhavnen og på Islands Brygge. I visse områder er det snart ikke til at sparke sig frem for designer-barnevogne, caffe latte-barer og smarte københavnere med runde skosnuder og økologisk sharwarma i deres grovpita. Og de smiler.Ifølge Kommunens Bylivsregnskab 2015 er 87 procent af alle københavnere tilfredse eller meget tilfredse med mulighederne for at deltage i bylivet.Men der er også folk, der er begyndt at synes, at udviklingen har taget overhånd. At det er forkert, når man vil bygge nye smarte boliger på Amager Fælled, og upraktisk, at alle de små lejligheder er blevet lagt sammen til store, familievenlige enheder, som man kun har adgang til med to store indtægter, et par velklædte børn med bindestregs-navne og et Louisiana-årskort.»Der er ingen tvivl om, at saneringerne og udviklingen har gjort København til en bedre by end for 20 år siden - men det er også blevet en mindre spændende by,« siger Arkitektforeningens direktør, Jesper Pagh, der frygter, at København er ved at udvikle sig til en velhaverghetto.»Det har været en bevidst strategi fra kommunen, at man ville tiltrække de gode skattebetalere.Men man kan sagtens diskutere, om ikke den strategi er ved at tage overhånd.Jeg vil sige det sådan, at byen er blevet bedre - for de færre,« siger Jesper Pagh.Han suppleres af filosof Kristoffer Lindhardt Weiss.»Det var nødvendigt at udvikle København, helt klart. Men arkitektur og byudvikling er en langsom kunstart, så hvis man vil sige noget om, hvad der er ved at ske, må man fremskrive udviklingen. Og hvis vi ser frem i tiden, er det ikke en god by, vi får øje på. Der mangler redskaber til at styre udviklingen, så København ikke ender som et sted, hvor kun de velbjergede familier har råd til at bosætte sig.« Som sagt - arkitektur og byudvikling er noget, der former sig over lang tid. Af samme grund skal man nogle år tilbage for at forstå de diskussioner, der finder sted i dag. Når københavnerne protesterer over byggeplanerne på Amager Fælled, når vi diskuterer, om der skal være færre lejligheder uden bopælspligt, så skyldes det hele en udvikling, der begyndte i 90erne.Dengang var København plaget af elendig økonomi, og statsminister Schlüter erklærede, at byen skulle tage konkurrencen op med de andre europæiske storbyer. København skulle være en metropol. Ikke flere slidte brokvarterer fyldt med dårlige skattebetalere. Nu skulle der ryddes op, luftes ud og moderniseres.Kommunen blev sat under administration og tvunget til at frasælge kommunale lejligheder.Men i den store forandringsiver blev der også taget voldsomme beslutninger.Boliger, der kunne have været billige hjem for byens trængte, endte med at blive saneret og optaget i andelsforeninger, der sælger dem langt dyrere i dag.Derudover blev Ørestadsselskabet, der i dag hedder By &amp; Havn, oprettet.Selskabet skulle finansiere metrobyggeriet ved at sælge byggegrunde - blandt andet store dele af Københavns Havn, der dengang var et mylder af værksteder og småindustri.Men der er ifølge Kristoffer Lindhardt Weiss ingen offentlig indsigt i By &amp; Havns køb og salg.Og som privat-offentlig investor har selskabet ifølge ham ingen interesse i at bedrive boligpolitik.Her er det pengene, eller rettere kvadratmeter, der tæller. Det er en del af forklaringen på, at Kalvebod Brygge består af erhverv og hoteller - og ikke lejligheder og boliger.»Lad os forestille os, at byens politiske handlingsrum er en computer,« siger arkitekt Kasper Lægring, der er ph. d-studerende og kritiker ved Fagbladet Arkitekten.»I den nuværende situation, hvor byplanlægningen helt er underordnet økonomiske direktiver, betyder det, at politikerne kun kan installere små, nye programmer. De kan faktisk ikke ændre selve styresystemet,« siger Kasper Lægring, der mener, at den udvikling blev grundlagt i 70erne, da man flyttede den overordnede planlægning ud af Bygge-og Teknikforvaltningen og ind i økonomiforvaltningen.Dermed blev det økonomer og ikke arkitekter, der formede byen.»Helt konkret står byen med en gæld, som kun kan betales af via grundsalg, og kommunen må ikke selv bygge nye boliger - det er ikke tilladt, at man udkonkurrerer de private udbydere,« forklarer Kasper Lægring og nævner Ritt Bjerregaards kuldsejlede forsøg på at etablere billigere boliger som en konsekvens af den politik.Kristoffer Lindhardt Weiss er lidt mere positiv over for By &amp; Havn-modellen.»Det er på mange måder en ret god konstruktion.Det er en meget effektiv måde at drive en by på. På den ene side producerer man nogle ret utrolige ting, som et helt nyt og topmoderne metrosystem og det ene veldesignede byrum efter det andet, men der er også nogle ret bekymrende signaler. Blandt andet fordi boligpriserne drives op,« forklarer Kristoffer Lindhardt Weiss. Han uddyber; »København er en markedsdrevet by. Markedet former en helt bestemt form for boliger, og det betyder, at der stort set kun bygges lejligheder, der skal betales af to indtægter. Singler eller folk, der gerne vil bo i fællesskaber, har det svært«. Kristoffer Lindhardt Weiss understreger, at byen på den måde er blevet skizofren. Mens familieformerne ændrer sig, bliver København stadig bygget til mor-far-og-børn-modellen.På den måde har hovedstaden sejret ad helvede til, siger ham.»De nye bykvarterer er faktisk ikke indrettet til, at vi kan bo på andre måder, end vi gjorde på 20 år siden. Byen er blevet moderne, men den er stadig utrolig gammeldags. Det er selvfølgelig førsteverdens problemer, at folk ikke har råd til at blive skilt, det er jeg med på, men det viser virkelig, hvordan markedet dikterer byens udvikling«.Og byen udvikler sig.Over de sidste ti år har vi fået fire helt nye bydele med 10.000 nye lejelejligheder.Langt de fleste af de nye boliger er over 95 kvadratmeter store, og boligpriserne er blandt Europas højeste.Også det hænger sammen med en bevidst politik. I 1994 krævede regeringen, at København lavede et boligpolitisk oplæg, der ville tiltrække borgere, der kunne bidrage positivt til kommunens økonomi.Den udvikling tog især fart efter finanskrisen, hvor mange blev boende, da de ikke havde råd til at sælge. Samtidig kom andre til, fordi der var ophobet så mange lejligheder, som blev udlejet og ikke solgt. Kommunen foretog store investeringer i de offentlige arealer, og langsomt steg boligpriserne. Fra 1995 til 2006 steg de ni gange så meget som lønningerne.Det er en del af grunden til, at København er blevet bedre - for de færre. Ligesom Kristoffer Lindhardt Weiss er Jesper Pagh bekymret for, at København bliver for ensartet.»Storbyen adskiller sig fra lille-byen blandt andet ved, at man kan gemme sig og ikke behøver at leve op til nogen forudbestemte normer og værdier. I storbyen er der ingen, der kan se, at man holder af at gå i dametøj, og de, der ser det, er ligeglade. Storbyens kvalitet ligger også i, at du møder nogen, der kun bor et par gader væk, men som ser anderledes ud.Det udvikler en forståelse for, at der findes andre livsformer end din egen. Men det kræver jo, at der er en form for diversitet,« siger Jesper Pagh, der savner en overordnet diskussion om, hvad der skal gøres ved byen.»Det har vi haft andre gange i historien, hvor byerne er vokset. I mellemkrigsårene havde vi en boligbevægelse, der udviklede nye lejlighedsformer, der kunne være små og gode. Og i efterkrigsårene blev der opdyrket nye boligområder uden for København. Man eksperimenterede med nye kollektive boligformer som Galgebakken og Farum Midtpunkt. Men den innovationskraft ser jeg slet ikke i dag«. Kristoffer Lindhart Weiss er helt enig.»Jeg har selv boet på Islands Brygge i 15 år og har set forvandlingen. Det har helt klart været godt for området, at der er kommet flere mennesker herud, men det er også blevet en velhaver-ghetto. Bilerne herude bliver større og større, og lejlighederne bliver dyrere. Det skurrer i forhold til den kernefortælling, vi har om vores samfund, der handler om lige muligheder for alle.« Som ethvert andet problembarn har København delvist selv været med til at skabe problemerne. Spørgsmålet er, hvordan byen løser dem. Det er der mange svar på.Arkitektforbundets direktør, Jesper Pagh, efterlyser især større ambitioner på byggeriets vegne. Der skal leges mere med former og boligtyper.Især skal vi have flere mindre lejligheder.»Man kunne feks. gøre en fokuseret indsats for at udbygge og forbedre den forsømte infrastruktur, så der kom en bedre balance mellem by og land,« siger Jesper Pagh, der i et debatindlæg bragt på Altinget.dk har sammenlignet billige boliger med enhjørninger. Begge findes kun i drømme og er svære at overføre til den virkelige verden. Men der er metoder, understreger han.»En af dem er at øge boligudbuddet og få flere aktører på banen. Det vil føre til mere konkurrence men også lavere priser,« siger Jesper Pagh.Også Kristoffer Lindhardt Weiss har bud på løsninger.»Jeg savner en diskussion af byens kvaliteter ud fra nogle principielle, ideologiske betragtninger.Alle er glade for cykelstier og træer og havnebade, men det er overfladefænomener.Om 20-30 år vil selv middelklassens børn have svært ved at finde ind på boligmarkedet.Den helt store bevægelse har gået imod at sikre os mere plads, men det er på tide, at vi etablerer flere mindre, billigere boliger«. Kasper Lægring får det sidste ord. Han nævner tre mulige scenarier, der kunne gøre København en bedre by i fremtiden.»Måske kunne man bygge flere lejligheder med bopælspligt, så folk blev motiveret til at bo der. Man kunne også give byplanlæggerne på rådhuset mere albuerum, når de skal lægge arm med økonomerne. Endelig kunne staten lette gælden fra metroen, der tynger byen. Eller forære kommunen nogle områder i stedet for at sælge dem til højestbydende via statens ejendomsselskab,« siger Kasper Lægring. Han tilføjer, at de to sidste forslag næppe er særlig realistiske.Berlingske har forsøgt at få en kommentar fra overborgmester Frank Jensen, men det lod sig desværre ikke gøre i sommerferien.saal@berlingske.dk Det har været en bevidst strategi fra kommunen, at man ville tiltrække de gode skattebetalere.Men man kan sagtens diskutere, om ikke den strategi er ved at tage overhånd. Jesper Pagh, Arkitektforeningens direktørMåske kunne man bygge flere lejligheder med bopælspligt, så folk blev motiveret til at bo der. Kasper Lægring, ph. d-studerende.Fakta: NY SERIEHvad så, København?Hovedstaden er under forandring.I en ny serie ser vi på byens rum og arkitektur. Og på muligheder og faldgruber i fremtidens storby.
På få år har hovedstaden gennemgået en voldsom forandring. København er blevet en bedre by, men det er også blevet en mere uspændende by, mener ekspert.
Under valget til EU-Parlamentet i 2014 blev Kalundborg for alvor en DF-by. Eller nærmere til en Morten-by. Morten som i Dansk Folkepartis frontfigur i Europaparlamentet, Morten Messerschmidt.»Man gik op og stemte på Morten«, fortæller Peder Frederik Jensen, der er uddannet bådebygger i Kalundborg og i dag er forfatter. I 2014 stemte 36,2 procent på Dansk Folkeparti i Kalundborg Kommune.Noget var boblet op efter at have ulmet i mange år.»For mig var det en forandring, i forhold til da jeg stod i lære i Kalundborg 15 år tidligere. Dengang lå tilhørsforholdet til Dansk Folkeparti og den kritik, der nu bliver kaldt elitekritik, latent. Den lå i den måde, man talte om ' de fremmede' på.Den lå i den måde, man følte sig røvrendt af politikere på. I hele lingoen omkring ' systemet'. Under parlamentsvalget blev den udtalt«, forklarer Peder Frederik Jensen.Den nordvestsjællandske havneby er en af Dansk Folkepartis højborge. Pia Kjærsgaard var en overgang opstillet i Kalundborgkredsen. På den feriestillle gågaden er det dog ikke Kjærsgaards kritik af en københavnsk kultur-og medieelite, der vækker genklang hos Per og Kirsten.»Jeg vil bare sige, at de, der har flest penge, har også dårligst moral. De der au pairpiger går jo for mindsteløn, og der er altid noget galt med deres skatteoplysninger, når man kommer ind og trykker på deres økonomi«, siger det 61-årige postbud Per, der ikke vil have sit efternavn i avisen. Når parret fra Kalundborg taler om ' eliten', taler de om mennesker, der ikke tager ansvar. For eksempel politikere, som ikke lever op til den magt, de er blevet givet.»Jeg har engang været inde på Borgen.Det bryder jeg mig ikke om. Du skal ikke sige mange ting forkert, før de bruger det imod dig for at tjene deres egen sag. Det var i forbindelse med en finanslov engang, og der var så meget slikkeri. Frem og tilbage - og giver du en stemme? Man skal altså være født i det cirkus for at være med«, siger Per, der dog har et godt øje til socialdemokraten Mattias Tesfaye, der engang var murer.»Han har nogle holdninger, som jeg godt kan lide. Han er den eneste, der har haft et stykke værktøj i hånden. Resten er jo sådan nogle med edb, og jeg ved ikke hvad. Jeg føler, han taler på et niveau, som vi andre kan være med på. De andre ved jo guddødemig ikke, hvad der foregår hernede«, siger Per.»Eller også er de ligeglade«, supplerer Kirsten. Per nikker.Dårlig infrastrukturPå havnen i Kalundborg er havnedirektør Bent Rasmussen mest optaget af infrastrukturen til og fra byen, der altid har haft en stor industri og stadig har det.»Den største industrikoncentration uden for København har man i Kalundborg-området. Vi har store havne og meget industri, men vi har faktisk fantastisk dårlig landinfrastruktur. Hvis du kører herud, vil du se, at motorvejen stopper lige på den anden side af afkørslen til Holbæk.Så kører du på tosporet vej de sidste 20 kilometer til Kalundborg«, fortæller han. Det er for eksempel et problem for en af byens giganter, Novo Nordisk.»De mener, at det er væksthindrende, at man ikke har det her stykke motorvej. De ville gerne investere mere i Kalundborg, men de kan se problemet, hvis de ikke kan få de medarbejdere, de skal bruge.Det kniber lidt med at få de unge akademikere til at flytte herud. Og hvis man ikke kan få dem til at flytte herud, er det jo bilen, det drejer sig om«, siger han. Det er faktisk ikke, fordi der mangler politisk velvilje på Christiansborg, vurderer han.Pengene skal bare findes. I det hele taget hører han ikke folk i Kalundborg tale om en københavnerelite.»Det føler jeg ikke, at man gør i min dagligdag. Det må jeg sige. Vi synes også, at vi ligger relativt tæt på København. Vi snakker om begrebet Greater Copenhagen.Og jeg synes faktisk, at vi er meget tæt på København i den forstand, at vi har en forfærdelig masse mennesker, som pendler fra København for at arbejde her hver dag«, siger havnedirektøren. Diskussionerne om globalisering - med undertemaer om flygtninge, østarbejdere og EU - fyldte meget i Kalundborg for et par år siden, men er gledet i baggrunden, forklarer han.»For to-tre år siden synes jeg, det var et stort hit, ikke? Det snakkede alle om. I disse tider synes jeg ikke, der snakkes så meget globalisering. Det skyldes jo, at globaliseringstanken vel har fået et skud for boven, ved at englænderne har besluttet at gå ud af EU. Vi så lidt af det samme i Frankrig.Der var i hvert fald store procenter af den franske befolkning, der havde samme tanker. Jeg synes, globalisering i øjeblikket står lidt på standby«, siger Bent Rasmussen.Blinde på venstrefløjenPeder Frederik Jensen mener, at den reelle ' elitekritik' i byer som Kalundborg handler om struktur, og den har politikere fra venstre til højre fortjent. Det handler om små erhvervsdrivende og deres frustrerende møder med myndigheder som Skat.»Jeg tror, man har været fuldstændig blind på venstrefløjen og i Socialdemokratiet over for iværksætterkultur og den selvstændige. Det, tror jeg, har været en afgørende fejl for at rumme det her. Den kritik har jeg altid oplevet som berettiget.Jeg tror, at Venstre og deres centraliseringer i 00' erne med kæmpestor arrogance er udtryk for, at man ikke forstår, hvad det vil sige at bo i provinsen. Hvis din far pludselig skal bruge to dage til at komme til undersøgelser på Aalborg Sygehus, fordi han bor i Thy, får du bare et problem«, siger Peder Frederik Jensen. Den 38-årige forfatter til blandt andet bøgerne ' Læretid' og ' Banedanmark' har tidligere været en hård kritiker af ' elitens' blik på provinsen.Han var med til at lave TV 2-serien ' På røven i Nakskov'. I 2015 kritiserede han i et interview i Politiken ' den kreative klasse' for at være optaget af sig selv og sine parforholdskriser i storbyerne, mens ingen gad beskæftige sig med arbejderes problemer med at miste jobbet til østeuropæere i provinsen.Men nu retter Peder Frederik Jensen også et kritisk blik mod provinsen selv, hvor han mener, at nogle sidder fast i en ørkesløs elite-bashing frem for at adressere kernen i problemerne.Kritisk den modsatte vej»På Vestlolland kunne man, siden jeg boede i Maribo som barn, have diskuteret udkantsproblematikker for fuld smadder og have kritiseret centraladministrationen og den strukturelle forandring. Men det gør man ikke. Man kritiserer TV 2, når de kommer og laver ' På røven i Nakskov', som jeg var med til. Man venter ligesom på, at der kommer nogen, der kan repræsentere den der forkætrede elite, og så skælder man dem ud. Man siger ikke: Gu vil vi da ej finde os i at være en strukturel udkant. Vi vil fandeme have nogle ordentlige forhold. Der er en kultur, hvor man man bare sidder og venter på at skælde dem ud, man altid har skældt ud i provinsen«, siger han. Folk i provinsen kan generelt set ikke længere siges at være politisk overset, mener han. Tværtimod.»For nogle år siden havde jeg en større positiv fornemmelse for folkets kritik af eliten. Jeg syntes, jeg kunne se en hel masse ting, man ikke hørte. Men i mellemtiden har der jo ikke været andet i medierne end: ' I har ikke hørt os', vel? Vi har en indvandrerpolitik, der er styret af følelser.Jo mere man beskæftiger sig med andre steder end Danmark, jo mere kan man se idiotien i det, der foregår. På et tidspunkt synes jeg, det var reelt, at man ligesom ignorerede fornemmelserne ude i samfundet.Og man ikke så den lille mester. Det synes jeg bare ikke, der er tale om længere.Nu bliver de jo set langt, langt ind i Socialdemokratiet og SF. Der er jo stort set ikke nogen, der ikke ser dem og forsøger at omfavne dem. Jeg er egentlig blevet kritisk den modsatte vej. Man brokker sig og placerer det hos et eller andet, man kalder eliten, som ingen ved, hvem er, og så kan man ligesom bare suse videre og stemme Venstre igen. Så lægger de fire arbejdspladser på Bornholm og lukker søfartsvæsnet samtidig. Man er nødt til at blive kritisk den anden vej nu, for ellers bliver det hykleriske sløjfer, der bare kører«, siger Peder Frederik Jensen.Hans tidligere kritik af ' den kreative klasse' har fællestræk med socialdemokraten Kaare Dybvad, der har skrevet bogen ' De lærdes tyranni'. Kaare Dybvad har en vigtig pointe i, at de faglige uddannelser er blevet talt ned og nedprioriteret økonomisk, mener Peder Frederik Jensen.»Derfor er der en generel opfattelse af, at teknisk skole lidt er en tabercentral. Jeg tror, at det er med til at skabe et mindreværd«, siger han. Men her slutter enigheden.Man bør tale værdigheden i at bruge hænderne op, og man bør søge at binde »hånd og ånd« sammen uden at nedgøre ånden, siger forfatteren.»Det synes jeg ikke, Pia Kjærsgaard bidrager til. Hun bidrager til mindreværdet.Og den måde, Kaare Dybvad formulerer sig på, bidrager til mindreværdet. Fordi han taler modsætningsforholdet op.De lærdes tyranni... Hvad er det for noget pladder?«, siger Peder Frederik Jensen.jesper.thobo-carlsen@pol.dk Fakta: ELITOMETERPeder Frederik JensenPolitiken har bedt deltagerne i eliteserien placere sig selv i forhold til, hvad de ser som ' eliten'.Skalaen går fra 0 til 10.Bådebygger og forfatter Peder Frederik Jensen giver sig selv et 3-tal.Han forklarer: »Jeg vil foretrække, at man begynder at tale om eliten som dem, der har en institutionel magt. Jeg tror ikke på den der modstilling mellem ' folk' og ' elite'. Jeg har adgang til medier, men i forhold til den direkte magt ligger jeg meget lavt«.SERIE Den forbandede eliteVerden over er der mange elitekritikere, men de er uenige om, hvorvidt problemet er politikerne, de rigeste, EU's topfolk, højtuddannede, storbyboere, kunstnere eller journalister.I denne serie spørger Politiken rundt i Danmark og i udlandet, om der er eliter i vores samfund, som har fået for meget magt eller har svigtet deres ansvar. Eller om ' elite' er blevet et skældsord, som nogle bruger om folk, de bare er uenige med, for selv at fremstå som repræsentanter for ' folket'.
Den bådebyggeruddannede forfatter Peder Frederik Jensen har tidligere revset ' eliten' iKøbenhavn. Nu mener han, at provinsen må gøre op med sin brokkekultur.
Da kirkeklokkerne ringede på Enghave Plads i København i går eftermiddag, stod en stor flok pårørende og holdt hinanden om skuldrene. Mange kendte ansigter fra DR var dukket op for at sige et sidste farvel til en af de store legender i dansk journalistik -Jens Nauntofte.På fortovet foran kirken ved Enghave Plads blev kisten båret ud, imens orangerøde roser blev delt ud. En efter en lagde de efterladte en blomst på kisten som et sidste farvel.Maria Stenz -Jens Nauntoftes hustru gennem 35 år -var den første til at lægge sin rose på kisten.DRs kendte udenrigskorrespondent blev indlagt med en kraftig tarminfektion, der opstod meget pludseligt. Lægerne kunne intet stille op, og efter to uger i koma var den 78-årige Jens Nauntoftes liv slut 27. marts.Et univers for sigDet var en berørt Reimer Bo Christensen, der foran kirken udtrykte sine følelser for sin tidligere kollega.Han var gode venner med Jens Nauntofte, og tog ofte turen på racercykel til kollegaens bolig i Nordsjælland, hvor der blev budt på kaffe og frokost.»Han var et univers for sig. Hans egenskaber som journalist og hans store viden var beundringsværdige.Særligt husker jeg en enkelt dag, hvor Jens Nauntofte og jeg var sammen i et meget intensivt forløb,« sagde Reimer Bo Christensen.Dagen var 11. september 2001. De to arbejdede sammen i knap 12 timer, mens hele landet fulgte med på skærmen. Jens Nauntofte blev hurtigt kaldt ind til studiet, da det stod klart, hvad der var hændt.»Vi kendte ikke til terrorangreb på den måde, som det var sket i New York den dag, og Jens kunne med sin store udlandsviden gøre os alle sammen klogere på, hvad der var sket.Og jeg tror også, at hele Danmark vil huske ham for de mange gange, han har gjort os alle klogere,« sagde Reimer Bo Christensen.Tidligere kollega og pastor emeritus Mogens Hansen var præst ved bisættelsen. I mange år var han også en kendt radiostemme på P1 med programmerne ' Ved dagens begyndelse', ' To om tro' og ' Søndag morgen'.cams@bt.dk 
FARVEL Flaget vajede på halv foran Kristkirken på Vesterbro i København, da DRlegenden Jens Nauntofte i går blev bisat.
Siden 2015 har der været »Historiske Dage« i Øksnehallen i København, og som den slags har for vane, er arrangementet vokset. I år er Øksnehallen fyldt til bristepunktet.De »Historiske Dage« s succes viser, at den historiske interesse er større end nogensinde, og at fascinationen ikke blot samler sig om kampen mod tyskerne i 1864 og Anden Verdenskrig.Reformationen og Martin Luther er en af de centrale emner i år, og allerede tidligt lørdag kan man høre professor i kirkehistorie Martin Schwarz Lausten blive interviewet af historikeren Steffen Heiberg om Martin Luther og Danmark. Det er Luther-år, og Martin Schwarz Lausten har en dyb indsigt i den kristne kirke i Danmark og er altid værd at høre på og læse.Men man skal vælge, for samtidig taler historikeren Rasmus Glenthøj om forholdet mellem Danmark og Norge. Glenthøj er en af de yngre historikere, der gjorde sig bemærket med en harsk kritik af DRs TV-serie om 1864 - den hvor konseilspræsident Monrad i skikkelse af Nicolas Bro rodede rundt på gulvet med fru Heiberg siddende oven på sig. Men Glenthøj har mange andre emner i ærmet og har senest skrevet om forholdet mellem Norge og Danmark i bogen »Mellem brødre« (2017). Hvorfor har vi i dansk historieskrivning glemt Norge, spørger Rasmus Glenthøj.SlavetidenDanmarks sorte kapitel om nationens udnyttelse af sorte mennesker som slaver er oppe og vende i nutidig debat. Emnet tages op om lørdagen, hvor museumsinspektør Rikke Lie Halberg og historielærer Bertha Rex Coley taler om, hvordan man formidler »sort historie« uden at gøre sig til dommer over fortiden.Og næsten samtidig taler journalist Alex Frank Larsen om sin nye bog »Kongehusets joker« om den sorte dreng, Kwasi, fra De Vestindiske Øer, der først kom til Danmark, siden til det kongelige svenske hof og fik en eventyrlig skæbne. Blandt andre foredrag om slavehandel og de sortes skæbne kan man om søndagen høre forfatteren Mich Vraa tale om udnyttelsen af slaver ved De Vestindiske Øers sukkerproduktion.Danmark har faktisk givet historiske undskyldninger, således undskyldte fhv. statsminister Anders Fogh Rasmussen for udvisningen af fremmede jøder til nazisterne, og sagen raser til stadighed, om en undskyldning til sorte ikke var på sin plads.Det tætte program i år er meget bredt og rummer alt fra beretninger fra besættelsestiden til fodboldsommeren 1960, som journalist Hans Mortensen har skrevet om i bogen »Sommeren 1960«. Hans Mortensen er ekspert i partiet SFs historie og bruges ofte som ekspert af medierne om partiets forhold, men så vidt vides, var der ingen SFere på 1960-holdet. Programmet omfatter også nutidshistoriske personer som f. eks. Naser Khader, der også om lørdagen fortæller om sin nye bog »Kamp må der til«, om hvilke begivenheder i danmarkshistorien han lægger vægt på, og som har betydet noget for hans politiske kamp.En af de bøger, som undertegnede anmelder lagde mærke til i 2016, var Poul Duedahls »Ondskabens øjne«. I 1892 blev Jens Nielsen som den sidste dansker i fredstid henrettet. Poul Duedahl har i sin bog fornemt skildret den ulykkelige Jens Nielsens liv, og det vil være værd at høre ham fortælle.ReformationenDet var interessant at se, at 1500-tallets historie blev behandlet i flere bøger i 2016 med nye briller. Præsten og skribenten Torben Bramming skrev bogen »Rantzau - den hellige kriger« om feltherren Johan Rantzau, der sikrede reformationens indførelse i Danmark. Hvor Rantzau tidligere blev set som en brutal bondemorder, anlagde Torben Bramming et meget mere positivt perspektiv på ham. En anden central skikkelse fra det århundrede var Herluf Trolle, der både var statsmand, admiral og kærlig ægtemand. Lektor Sebastian Olden-Jørgensen skrev i 2016 en supergod bog om Trolle med titlen »Herluf Trolle: Adelsmand, kriger og skolestifter«. De to optræder søndag i samtale om Grevens Fejde og Reformationen i Danmark, og det er et must, for også i synet på Reformationen og tidens centrale aktører er der stærkt delte meninger.Der er en lang række samtaler og fortællinger om Anden Verdenskrig og besættelsen.Peter Birkelund skrev i 2008 et imponerende tobindsværk om modstandsgruppen Holger Danske, og han beretter om søndagen mere om Holger Danske og specielt om de likvideringer, som gruppen foretog af stikkere. Af de godt 400 likvideringer, der blev foretaget i Danmark, stod Holger Danske for 150-170, og først nu kan vi danne os et klart billede af virkeligheden bagved, fordi emnet i mange år var tabuiseret.NazibetjenteneEt af de andre emner fra besættelsestiden er de danske politibetjente, der nærede nazisympatier.De organiserede sig i Staal-gruppen. Nu fortælles historien af historiker Niels-Birger Danielsen og kriminalassistent Erland Leth Pedersen i deres nye bog »De nazistiske betjente«, og de to forfattere kan man høre søndag.Besættelsestiden er fint dækket ind i »Historiske Dage« i Øksnehallen, men man kunne godt have ønsket sig, at arrangørerne havde haft blik for det internationale perspektiv. Der er mængder af bøger om krigen og skæbner også på dansk, der vidner om, at interessen rækker ud over vor danske landegrænse, og det mangler i programmet. Heldigvis er der om lørdagen mulighed for at høre og se den fremragende britiske historiker Ian Kershaw, der har skrevet en række værker om Anden Verdenskrig og et kæmpeværk om Hitler. Han interviewes af historikeren Adam Holm lørdag.Og søndag gentager de to samtalen, hvor Kershaw beretter om, hvordan man skriver Europas dramatiske historie, og hvad vi kan lære af den fortid.En af de bøger, der dog handler om noget andet end Danmark, men dog har danskere i centrum, er Frode Z. Olsens fortælling »Ikke en jordisk chance« om danskere i det frivillige forsvarskorps i Hong Kong, der forsvarede byen mod de japanske angribere. Frode Z. Olsens bog udmærkede sig ved fascinerende dramatisering og godt greb om kilderne.I 2017 udkom en spændende antologi om den tyske forfatter Ernst Jünger, der er kendt for romanen »I Stålstormen« om Første Verdenskrig.Antologien var et godt forsøg på at skildre Jünger som forfatter og en borgerlig oprører. En god bog, der dog manglede at afklare Jüngers egentlige forhold til naziregimet.Man kan søndag høre de to redaktører af antologien, Anders Ehlers Dam og Adam Paulsen, fortælle om Jünger.Den Kolde KrigOgså Den Kolde Krig er emne for flere arrangementer.Søndag kan man høre professor Bent Jensen fortælle om revolutionen i 1917 i samtale med historikeren Rasmus Dahlberg, hvor emnet er brud og kontinuitet i Ruslands historie fra slutningen af 1800-tallet til i dag. Bent Jensen, der temmelig alene i årtier måtte påtage sig den tunge byrde at fortælle en modvillig offentlighed om kommunismens tragedie, er altid værd at høre, for han er ud over at være en glimrende forfatter også en levende fortæller.Den Kolde Krig er også emnet søndag for journalisten Samuel Rachlin, der med titlen »Bag Den Kolde Krigs tåger« fortæller om at vokse op i en af Stalins Gulag-lejre. Foredragets titel er også navnet på hans nye bog.bbl@berlingske.dk »Bent Jensen, der temmelig alene i årtier måtte påtage sig den tunge byrde at fortælle en modvillig offentlighed om kommunismens tragedie, er altid værd at høre, for han er ud over at være en glimrende forfatter også en levende fortæller.«.Fakta: ØksnehallenSamtaler værd at lytte tilLØRDAG10: 30 Danmarkshistorisk tunnelsyn Rasmus Glenthøj 11: 00 Kongehusets joker Alex Frank Larsen 13: 00 Khaders kanon Naser Khader 14: 10 Ondskabens øjne Poul Duedahl 15: 00 Vejen til fascisme Ian Kershaw og Adam Holm.SØNDAG10: 30 Hellig borgerkrig - Grevens Fejde og Reformationen i Danmark Torben Bramming og Sebastian Olden-Jørgensen 12: 00 At skrive Europahistorie Ian Kershaw og Adam Holm 13: 20 Modstandsbevægelsens likvideringer Peter Birkelund og Joachim Lund 14: 30 Rusland 1917 - hvilken revolution? Bent Jensen og Rasmus Dahlberg 16: 00 En smuldrende kolonimagt Frode Z. Olsen.
Interessen for historie er stor, hvilket de »Historiske Dage« i Øksnehallen på Vesterbro vidner om. Her formidles og debatteres bøger og emner i selskab med både danske historikere og forfattere samt udenlandske forskere.
Ensomhed er et kæmpe problem i Danmark, men det er noget, vi sjældent snakker om. For det er stadig forbundet med tabu at sige højt, at man føler sig ensom.Men sådan bør det ikke være. Og derfor har Folkebevægelsen mod Ensomhed igen i år arrangeret "Danmark spiser sammen", som er en national kampagne, der har til formål at skabe nye fællesskaber og i sidste ende komme ensomheden til livs. »Måltidet er et naturligt samlingspunkt for alle. Det samler os, og snakken flyder ofte mere frit over et måltid mad. Derfor håber vi, at initiativet kan bruges som en anledning til at række ud, hvis man føler sig ensom. Men også at folk vil åbne deres hjem og invitere mennesker, som de normalt ikke socialiserer med, men som måske kunne have lyst til at møde nye menesker, med ind« siger Marie Asserhøj, der er projektleder hos Folkebevægelsen mod Ensomhed.Projektet skydes i gang denne uge, og det sker med flere store fællesspisninger rundt om i landet. Det hele er ledet af Folkebevægelsen mod Ensomhed, men også en lang række organisationer, foreninger, skoler og virksomheder tager aktivt del i den gode sag.De danske højskoler er blandt dem, der støtter op om projektet. Her vil flere skoler over hele landet slå dørene op for fællesspisning, og det giver rigtig god mening i forhold til, hvad højskolerne står for, mener Jakob Bonde Rasmussen, der er kommunikationschef i Folkehøjskolernes Forening i Danmark (FFD).»Det handler om at skabe fællesskab og sammenhold på en ny måde og derigennem nedbyde ensomhed som tabu. Her må højskolerne siges at være ideelle til at sætte rammerne. De er vant til at få fællesskabet til at blomstre i det mangfoldige, og mange af højskolerne er i forvejen gode til at åbne op for lokalbefolkningen, men her er der mulighed for at gøre en tand mere ud af det,« siger han.Giv stafetten videreDet er op til den enkelte højskole, hvordan den arrangerer fællesspisningen i forbindelse med "Danmark spiser sammen", men ifølge Jakob Bonde Rasmussen, står det højskolerne frit for, om de også vil inddrage andre aktiviteter for gæsterne. Fællessang, som er et klassisk samlingspunkt på højskolerne, vil være en nærliggende aktivitet, og så er det ikke utænkeligt, at der også kommer til at være lege, der kan ryste generationerne sammen på kryds og tværs. Og for højskolernes egne elever giver det også god mening at være en del af projektet. »Der er mange unge mennesker, der føler sig ensomme i dag. Særligt dem, der står mellem gymnasiet og universitetet. Mange har svært ved at klare det uddannelsespres, der bliver lagt på dem, og så søger de mod højskolerne for at få en pause og komme væk fra ensomheden og over i fællesskabet.Derfor er det også et godt rum til at få italesat ensomheden og nedbryde tabuet,« siger Jakob Bonde Rasmussen fra FFD. Ifølge tal fra undersøgelsen "Ensomhed i befolkningen" fra 2013, som også er de tal, som Folkebevægelsen mod Ensomhed bruger, og som er den mest retvisende undersøgelse af sin slags herhjemme, skønnes det, at hele 212.000 voksne danskere føler sig ensomme. »Der er flest blandt unge og ældre, men ensomhed er en subjektiv følelse, og den kan ramme alle, også dem midt i livet. Derfor er dette arrangement også tænkt ud over generationer, og her kan højskolerne, der jo også tager afsæt i et lokalmiljø, være med til at samle folk på kryds og tværs af alder over et måltid.Det handler om at kigge op og række ud og få sat ensomhed på dagsordenen,« siger Marie Asserhøj fra Folkebevægelsen mod Ensomhed. På hjemmesiden danmarkspisersammen.dk kan man finde massevis af arrangementer i sit område, ligesom man både kan tilmelde sig fællesspisninger eller oprette sin egen middag.temasektion@jp.dk 
Samtaler glider lettere over et måltid mad. Et nyt initiativ skal bekæmpe ensomhed med fællesspisning. De danske højskoler er blandt dem, der slår dørene op og ruller voksdugene ud.
Vi smider altid en proseccokorkprop ned i kogevandet.Hvis vi ikke har en, må vi åbne en flaske. Det er total overtro, men vi tør bare ikke lade være«. Nina Krysiza Sørensen flækker af grin. Korkproppen i kogevandet er et gammelt italiensk kokketrick til at koge blækspruttens arme perfekt møre, og hun lærte metoden, da hun stod i lære i Siena og senere Venedig, en brutal og mandsdomineret verden, hvor den 20-årige kokkelærling efter en måned »kunne de italienske navne på alle grøntsager og alle bandeordene«, som hun siger.Tricket med proppen virker tilsyneladende fint, i hvert fald kaldte Politikens madanmelder forleden Cicchettis servering af blæksprutte for fremragende og sublim. Den lillebitte restaurant i Nørrebrogades ufashionable ende - det var tidligere en shawarmabar - har været fyldt hver aften, siden Nina Krysiza og hendes partner, Rikke Kolding Pedersen, åbnede 8. februar. Men Cicchetti er bare den seneste i en enorm bølge af gode, moderne, hippe italienske restauranter, der er skyllet ind over byen - steder, der ikke kunne finde på at servere en lasagne eller en peperonipizza, men uden tøven smider stegte tunhjerter, grillet radicchio, fyldte blæksprutter og cremet burrata på bordet.Eksempelvis er Nina Krysiza Sørensen i gang med at koge hvide bønner, der skal serveres stort set, som de er - med god olivenolie og lidt hakkede kogte grøntsager fra kogevandet. Miniretten koster 40 kroner og er så simpel, at man næppe havde turdet servere den for 10 år siden. Men nu er der kommet en forståelse for, hvor enkelt det italienske køkken kan være, og »gæsterne er meget mere modige«. »Vores restaurant er lavet til, at man kan komme ind og få et glas vin og nogle hurtige snacks - det, der hedder cicchetti i Venedig. Vi ved godt, at der åbner en italiener om ugen i København, og det er en måde at skille os ud på«, siger Rikke Kolding.Bøfrestauranternes banemand' Modebølgen' begyndte med Osteria 16, en hip billig konceptrestaurant, der fuldstændig charmerede gå-i-byenpublikummet tilbage i 2014, og siden da er de kommet slag i slag: Italo Disco, Spaghetteria, Bevi Bevi, La Banchina, Ruffino Osteria, Mangia, Maio, Cicchetti og Rudo. Derudover er der flere italienere med nordisk islæt såsom Bæst, Mirabelle og Brace samt velbesøgte fusionsrestauranter med italienske træk som Cantina og Anarki. København er ramt af en fuldblods italiensk dille.»København er en rigtig god by for italiensk mad - især oven på den vanvittige italienske bølge, som har raset de seneste par år og i den grad har fornyet udbuddet inden for genren«, siger Berlingske-anmelder Søren Frank.Frank glædede sig for nylig i en klumme over, at den italienske bølge havde kvast den tidligere tsunami af bøfrestauranter, »der bredte sig som en pest i byen og var lige ved at få undertegnede til at overveje min fremtid som madanmelder«. »Man kan i dag finde kvalitet på alle hylder, restauranter som er specialiseret i enten fine dining, pizza, pasta eller sågar antipasti«, siger han.RespektløshedNoget af det, der kendetegner den nye bølge af italienske restauranter, er en vis moderne afslappethed. Der er deleretter og fællesspisning, der er masser af grønt garneret med lettere vovede kød-og fiskestykker, der er anarkiske udfald, som når Osteria 16 serverer deres pakistanske opvaskers karryret, der er en rustik autenticitet kombineret med bystemning - mange steder har man bordet i højst to timer, så er det videre ud i natten. Konkurrencen er benhård og kvaliteten generelt høj: »Mange af de nye steder har gjort op med respekten for mamas opskrifter og er ikke bange for at eksperimentere og blande andre køkkener ind. I dag kan du spise bedre italiensk mad i København, end du kan i Rom«, siger Politiken-anmelder Sandra Brovall.»Ligesom der er flere steder, du kan få godt brød i København end i Rom, og flere steder, du kan få god kaffe her end i Rom. Fordi italienerne har siddet totalt fast i deres traditioner, fordi de var overbevidste om, at de var verdens bedste til at lave italiensk mad. Og så kom der nogle og gentænkte det og gjorde det bedre«, siger hun.På Cicchetti er Rikke Kolding og Nina Krysiza enige: »Niveauet er virkelig godt i København. Der er nærmest ingen dårlige steder. Det kan nogle gange være svært at finde en god italiensk restaurant i Italien, fordi de fleste har ligget der i så mange år og ikke udvikler sig. Det har også sin charme. Men de italienske restauranter i København opper sig virkelig på grund af konkurrence«, siger Nina Krysiza Sørensen.Kolding og Krysiza er nok nye på Nørrebrogade, men de er garvede rotter i faget. Sammen med Anna Etlar Frederiksen og Solvej Aldinger stod de bag den italienske restaurant Spiseri, derefter restaurant POP i Griffenfeldsgade.Den lukkede efter fire år, fordi de to andre partnere ville studere videre. Kolding og Krysiza måtte bruge halvandet år på at finde nye lokaler og endte med at kontakte shawarmabarerne på Nørrebrogade en efter en for at finde en, der ville sælge.På det tidspunkt var den nye bølge for længst i gang, men det har nu ikke fået de to kvinder til at fortryde.»Det er jo det italienske køkken, vi kan. Det kan vi ligesom ikke ændre på«, siger de. Så tricket er at finde den rette niche, og her valgte de at satse på småretter.Man kan ikke få en hovedret eller en pastaret på Cicchetti. Til gengæld er Rikke Kolding i gang med rulle dejen til noget så banalt som grissini - det er de klassiske italienske brødpinde, du får på alle turiststeder i Italien.»Det er lidt farligt at servere, men vores tanke er: Hvorfor ikke servere det friskbagt i stedet for i plastikemballage som de gør i Italien? Lad os gøre det ordentligt«, siger hun.Famo var et arnestedNina Krysiza Sørensen og Rikke Kolding Pedersen har en fortid som henholdsvis kok og tjener på Restaurant Famo, der er et af de vigtige arnesteder for den nye italienske bølge. Famo blev åbnet i 2005 af Fabio Mazzon og Morten Kaltoft, to tidligere kokke fra michelinrestauranten Era Ora. Dengang var Famo lidt af en nyskabelse, et autentisk trattoria med egenimport af råvarer fra Italien og priser, der var til at tale med.Fra Famo hoppede Morten Kaltoft videre og skabte Osteria 16 og senere Spaghetteria. Nina og Rikke forlod Famo for sammen at skabe Spiseri, POP og Cicchetti. Kokken Levent Engin arbejdede på søsterbistroen Famo51, før han startede sin egen Italo Disco. En af medejerne bag Mangia, Paola Ladogana, har også en fortid som tjener på Famo.»I'm happy - fucking yes«, siger Fabio Mazzon, der efter mere end 20 år i den københavnske madverden stadig foretrækker engelsk.»Jeg er faktisk stolt. For halvdelen af de mennesker kommer fra Famo. Og det væsentlige er, at de nye restauranter er gode til at tænke i kvalitet. Vi er aldrig gået på kompromis, og det gør de heller ikke. Det er den eneste måde at overleve i denne branche på«, siger kokken, der mener, at de danske restauranter har en stor fordel: »Italien er meget traditionelt, og du kan ikke røre opskriften, også selv om opskriften er forkert. I Danmark kan du lege med den«, siger han.Drop de halvsløje italienske ølDen italienskdanske michelinkok Christian F. Puglisi har været en central spiller i det moderne italienske køkken med restauranterne Bæst, Mirabelle og Rudo og kan godt se, hvad der tiltrækker folk ved den italienske madstil.»Det har noget retrocool over sig. Det har førhen været lidt beskyttet, så hvis man ikke var rigtig italiener, kunne man ikke lave det. Men efter at København er blevet mere toneangivende internationalt, tør man lige pludselig åbne en italiensk restaurant uden at have den rette dåbsattest«, siger Puglisi, der selv har skubbet godt til retroæstetikken ved at åbne vermouthbaren Rudo, hvor du kan få serveret en Martini fra 1974.»Den nye tilgang til tingene gør, at der er mere diversitet og mere personlighed i tingene, og det er gavnligt for genren, at det ikke støver til i standardopskrifter.Men der er også en tendens til, at mange prøver at gøre det ekstra italiensk ved at servere italienske mainstreamøl som Menabrea og San Pelegrino-vand, og det forstår jeg ikke en skid af. Så hænger man fast i at drømme sig til Italien. Man har lov til at tage nogle kvalitetsbriller på«, siger han.På Nørrebrogade presser en fiskehandler sig sidelæns ind gennem døren med en kasse med sandart, Cicchetti skal bruge til aftenens servering. Der bliver snart travlt. Det sidste spørgsmål er, om mætningspunktet for italienske restauranter er ved at være nået - og så vil kunderne pludselig noget andet.»Det ville nok være meget naturligt«, siger Nina Krysiza Sørensen.»Men københavnerne er begyndt at gå meget ud og spise, og det ser det ud til, at de bliver ved med. Så længe vi gør os umage, kommer folk«, siger hun.CANNELLINIBØNNESALAT6-8 personer 500 g tørrede cannellinibønner, udblødt natten over 2 gulerødder 2 små løg 2 stængler bladselleri salt et par salvieblade 1 håndfuld persille citronsaft fra 1/2 citron olivenolie En bønnesalat med salvie, citron og masser af god olivenolie er enkelt, billigt og kerneitaliensk. Spis den som tilbehør eller en lille let ret.1. Kog bønnerne, til de er møre (ca. 1 time) med en lille håndfuld salt, de skrællede og pillede grøntsager samt salvien.2. Sigt bønnerne, og lad dem køle let af.Hak persillen fint. Skær grøntsagerne fra kogningen ud i grove stykker, og bland det hele sammen.3. Smag til med citronsaft, salt, peber og masser af god olivenolie.FRITERET ZUCCHINEBLOMST I TEMPURAforret eller snack til 4 personer Tempura 10 g gær 1 øl 220 g mel tipo ' 00 1/2 tsk. salt 2 spsk. olivenolie Zucchineblomster 4 zucchineblomster 100 g ricotta De friterede blomster fra squashplanten er en dejlig forårsagtig og sommerlig forret. Den er tilmed nem, hurtig og god at imponere gæster med: Tempuradejen gør blomsterne sprøde og fede udenpå, og når man skærer i dem, løber den bløde og syrlige ost ud.1 håndfuld parmesan salt, peber skal fra 1/4 citron 1. Tempura: Opløs gæren i øllet. Tilsæt mel, salt og olie, og rør med et piskeris, til dejen er glat. Lad den hvile i køleskabet en times tid eller mere, og tag den gerne ud, lidt før du skal bruge den.2. Zucchineblomster: Rør alle ingredienserne sammen (på nær blomsten, naturligvis), og fyld cremen i en sprøjtepose.3. Fyld zucchineblomsterne halvt op med ricotta, dyp dem i tempura, og friter dem i solsikkeolie ved ca. 175 grader, til de er sprøde og gyldne.GRILLET POLPO MED TOMATforret til 6-8 personer 1 ottearmet blæksprutte, brug de otte arme 500 g gode friske tomater, gerne san mazarno 1 håndfuld oliven, her taggiasca 1 spsk. kapers olivenolie basilikum salt og peber 1. Kog polpoen op i letsaltet vand tilsat laurbær og en vinprop. Blæksprutten skal have 35-40 minutter, fra vandet koger. Tag den op af vandet, og lad den køle af.2. Blancher tomaterne, køl dem af i koldt vand, og pil skindet af.3. Bland tomaterne med oliven, kapers, olivenolie, basilikum, salt og peber - brug gerne hænderne til at mose tomaterne let. Varm tomaterne op ved svag varme i en gryde, de skal ikke koge.4. Del hver arm i to stykker på tværs, og giv dem et par minutter på hver side på en meget varm grill eller på en pande, til de er varme, og server den med tomaterne ved siden af. Evt. med grillet brød.Giv blæksprutte en chance i dit køkken, det er slet ikke svært og mystisk.lars.dahlager@pol.dk Italien er meget traditionelt, og du kan ikke røre opskriften, også selv om opskriften er forkert Fabbio Mazzon, restauratør.
SPIS ITALIENSK Gode billige italienske restauranter vælder op af asfalten i København. Den afslappede spisestil tiltaler moderne bygængere, og så har det italienske en vis retrocoolness.
Efter flere års opvarmning blev det endelig 2017 i 2017.Kulturbyåret åbnede med et brag af de store lørdag den 21. januar i midtbyen og på havnen, hvor anslået 75.000 tilskuere så på. 11 måneder senere var der afslutningsfest samme sted, og ind imellem fik Aarhus og resten af regionen så kultur for 285 mio. kr.2,5 mio. mennesker overværede de 10 største events, ifølge Aarhus 2017, men var der nok af det hele, og var det hele godt nok? Debatten om Aarhus 2017 begyndte i slutningen af året, og den evalueringsrapport kommer i slutningen af 2018." Røde Orm" og rød græsplæne var nogle af de store trækplastre, og rød var også den dominerende farve, da stemmerne var talt op ved kommunalvalget tirsdag den 21.november.I slutningen af september kunne en stolt borgmester Jacob Bundsgaard (S) præsentere et budgetforlig med opbakning fra 30 af 31 byrådsmedlemmer og det tilmed i et valgår.Og trods meningsmålingernes varsel om S-tilbagegang ved kommunalvalget lykkedes det Bundsgaard at fastholde partiets 13 mandater, bevare borgmesterposten og score 39.841 personlige stemmer.Venstres Louise Gade - eneste ikke-socialdemokratiske borgmester i Aarhus - er dog stadig indehaver af stemmerekorden med de 42.697 personlige stemmer, hun fik i 2005.Bundsgaard sejrede, men bykonge er han dog endnu ikke - hvis den titel alene bruges om borgmestre med et absolut flertal i byrådet.Det vil kræve, at socialdemokraterne om fire år udbygger de nuværende 13 mandater til 16 og dermed får absolut flertal i byrådet - så kan kaptajn Bundsgaard kalde sig konge i 2021.Hvis han altså ikke - som sin forgænger - i mellemtiden er blevet minister eller sådan noget. Foreløbig går Bundsgaard efter KL-formandsposten.Politisk var årets store sag på rådhuset den fortsatte skandale i Teknik og Miljø, der foreløbig har kostet en direktør og to chefer jobbet.Sagen har udløst en række undersøgelser, som fortsætter ind i 2018, hvor Teknik og Miljø i øvrigt får ny rådmand, når Venstres Bünyamin Simsek vender tilbage til den post.Svært at være letbaneEfterhånden som 2017 skred frem, kunne Teknik og Miljø-skandalen dog ikke holde førstepladsen som byens foretrukne samtaleemne.Den plads indtog letbanen klokkerent i efteråret.For det var ikke let at være letbane i 2017, hvor banen først skulle have åbnet i juni og senere den 23. sependelige tember, hvor der var indkøbt kransekage og sager for op mod 500.000 kr. til en stor åbningsfest ved Dokk1- men festen blev aflyst dagen før.Først den 21. december lykkedes det at få letbanen i gang med passagerer, og den åbnede med en gratis dag, som op mod 20.000 aarhusianere sagde ja tak til.På Odder-og Grenaastrækningerne, som har været togløse siden august 2016, kigger man dog stadig forgæves efter letbane, men efter planen skal den ankomme i 2018, og 2018 bliver også året, der skal vise, om letbanen overhovedet er noget for aarhusianerne og østjyderne.Trafikalt var 2017 også året, hvor Aarhus Lufthavn fik medvind.Lufthavnen er nu overtaget af Aarhus Kommune med Syd-og Norddjurs kommuner som medejere på hver 5 pct., og i 2017 sagde EU ja til et kommunalt indskud på 115 mio. kr., og så indgik lufthavnen en strategisk samarbejdsaftale med SAS om nye ruter.Og forventningerne er ikke små i Tirstrup.»Vi vil fordoble passagertallet i løbet af to-tre år,« lød det fra lufthavnens formand Torben Boldsen.Hang til udfordringSportsligt bød september på en nyhed hos AGF i Fredensvang, hvor Glen Riddersholm fik det røde kort, og David Nielsen blev ansat som ny cheftræner.»Man skal udfordre sig selv,« lød det fra den nye træner, og han bliver i sandhed udfordret i 2018.De fire første kampe under David Nielsen blev tabt, mens de sidste fi-re i 2017 gav én sejr, to uafgjorte og et nederlag, så måske er de hvide på rette vej..? Musikalsk blev Jysk Væddeløbsbane indviet som kæmpe koncertplads, da canadiske Justin Bieber i juni kom på besøg og gav en solskinnet koncert for op mod 40.000 fans.Få dage senere åbnede 2017-udgaven af Northside i Ådalen, men her var vejrguderne i et anderledes skidt humør.Fredagen druknede i regn, og så måtte festivalgæsterne sjoske i mudder de efterfølgende dage, indtil flis-manden omsider kom på besøg.Musikalsk var der tommel op for Thomas Helmig og Radiohead, der begge høstede seks stjerner i JP, og musikredaktørens bøn til 2018-udgaven lød sådan her: »Husk at bestille træflis.« Northside 2018 bliver i øvrigt med navne som Bjørk, The National, Queens of the stone age, Beck, Dizzy Mizz Lizzy, Nik &amp; Jay og C. V.Jørgensen.P-bøder og MichelinFor bilisterne i Aarhus var 2017 en helt særlig årgang.P-vagterne blev nemlig afskaffet.Og deres navn blev ændret til cityassistenter.»Det er deres fornemste opgave at servicere aarhusianerne og vores gæster,« lød forklaringen fra kommunen ved navneændringen i marts.Service var imidlertid ikke indtrykket hos bilist Henrik Tjørnvig, der en onsdag i oktober besøgte en kammerat på en fredelig villavej i Risskov og valgte at parkere foran kammeratens indkørsel, da kammeraten jo selvsagt ikke skulle ud at køre. Det skulle han ikke have gjort, for denne onsdag aften i Risskov var der sandelig en cityassistent på job, som udskrev en p-bøde på 1.020 kr.»Vi skal alle overholde loven, vel bevares. Men hvor går grænsen for, hvad der er rimeligt og absurd,« lød spørgsmålet i avisen fra Henrik Tjørnvig.Anderledes godt humør var der i en baggård i Mejlgade, for 2017 var også året, da Aarhus fik endnu en stjerne.I februar kunne de fire indehavere af restaurant Domestic i Mejlgade juble over en Michelin-stjerne, som gør dem til den fjerde Michelin-restaurant i Aarhus sammen med Gastromé, Substans og Frederikshøj.På Domestics facebookside sender de fire ejere en nytårshilsen til alle og lover endnu større oplevelser i 2018: »Når vi kigger tilbage på 2017, har det været fuldstændig fantastisk, og et år som vi aldrig vil glemme.« Godt nytår.jorgen.rye@jp.dk Fakta: Goddag og farvel i 2017Hugo Helmig, 19 år, checkede ind som det nye Aarhus-popnavn i 2017, hvor far Thomas erobrede Northside med en seksstjernet koncert. Rebecca Matthews, 49 år, var som direktør i centrum for Aarhus 2017, men måtte tage en pause, da hun i maj fik konstateret brystkræft. David Nielsen, 41 år, blev i oktober ansat som ny træner for AGF og skal i 2018 vise, at han er det rette valg. Bent Hansen, 69 år, var i februar med til at indvie DNU i Skejby, og i december sagde han farvel og tak efter 35 år i amts-og regionspolitik.
Rød orm, rødt græs, rødt flertal, rødt kort til træneren og rødt lys for letbanen. Her er nogle glimt af Aarhus i 2017 og et par kig ind i 2018.
Hvad ved man?Ann-Karina Henriksen har forsket i vold blandt piger og pigers forhold på sikrede institutioner. Hun er postdoc ved Aalborg Universitet og har netop holdt et oplæg om forebyggelse til piger i Aarhus.Ifølge hende er en af udfordringerne for bedre forebyggelse, at piger ofte bliver mødt med reaktioner, der ikke kun handler om deres kriminalitet.Eller om deres livsbetingelser. Men i høj grad om deres køn.»Når en dreng afviger, har vi en tendens til at se det som en reaktion på et gadefællesskab eller hans oplevelse af, at det var nødvendigt. Når en pige afviger, tænker vi, at der må være noget galt med hende.« Her er seks bud på, hvad man ifølge Ann-Karina Henriksen kan komme langt med.1) Undgå at stemple pigerPiger med afvigende adfærd bliver hurtigt stemplet som syge eller umulige. Sker det, risikerer man at overse, at de ligesom drenge ofte reagerer på svære livsbetingelser. En reaktion som slag og spark kan eksempelvis være udtryk for alt fra oplevelser med vold eller traumatiserende overgreb, til at pigen måske er vant til en særlig ' gadelogik'.2) Husk at vold kan give mening for demVold kan være en måde at positionere sig på i et hierarkisk ungefællesskab. Her kan det virke o. k. og nødvendigt, hvis man vil beskytte sig selv eller sine veninder. Hvis en pige eksempelvis skriver noget grimt om en anden piges krop eller mor, kan hun opleve det som nødvendigt at sige kraftigt fra, hvis det ikke skal eskalere.3) Glem pigebander og se konflikter som langstrakte og uigennemskuelige for pigerneKonflikter med piger bliver ofte stemplet som angreb fra pigebander. Men de fleste fagfolk afviser, at der er tale om bander. I stedet er konflikter imellem piger ofte langstrakte og foregår både ansigt til ansigt og på de sociale medier. Her kan det være svært for pigen at gennemskue, hvem hun kan stole på.4) Sørg for, at tilbuddene ikke kun fungerer på drengenes præmisserPiger er ofte i tilbud eller institutioner på drengenes præmisser. Det viser sig blandt andet ved, at drenge bliver mødt med fysiske fællesaktiviteter, mens piger mødes med en forventning om at betro sig om deres problemer. Særligt på de sikrede institutioner, hvor der ofte kun sidder én pige på en afdeling.5) Overvej tilbud særligt målrettet pigerDet kan være godt for piger at få lov til at være ' vilde og skæve' uden at skulle forholde sig til drenge, der fylder i deres hverdag. Ellers kan man stræbe efter kønsbalancerede afdelinger, hvor der også er lige meget kvindeligt og mandligt personale.6) Vær sensitiv over for piger og drenges forskellighed, men undgå at presse dem ned i faste rollerDet kan hjælpe både drenge og piger, hvis de får en bredere palet af aktiviteter. Drenge kan sagtens være glade for mindfulness, mens piger ikke kun har behov for at lave negle.Hvad gør man allerede? 1) Pigegruppen: Københavns kommunale tilbud til udsatte piger på 13-18 årPigegruppen har siden 2006 været Københavns kommunale tilbud til socialt udsatte piger i problemer med alt fra familie, bolig og misbrug til vold og lavt selvværd.Her kommer kun piger, og stedet bliver drevet af kvindelige ansatte.Her har vi i denne uges udgave af Information fulgt Naima på 15 år. Hun har været forbi både Vestre Fængsel og den sikrede institution Sønderbro efter sager om slagsmål og vold. »Det gjorde ikke noget værre, men det hjalp heller ikke,« fortæller hun.Naima var den eneste pige på Sønderbro. Det var først i Pigegruppen, at hun i fællesskab med en flok andre piger er blevet bedre til at håndtere konflikter. I Pigegruppen er der få, men overskuelige regler - man må ikke slås, man må ikke snakke grimt om hinanden, og man skal behandle hinanden ordentligt. Og så er der ingen drenge, der ellers fylder i skolen, fritiden og pigernes samtaler.Naima omtaler derfor stedet som et frirum: »Man føler sig mere tryg herinde. Når der er veninder og voksne, man kan snakke med. Og hvis drengene kom her, ville der bare være flere problemer.«.2) Tetriz: Værested i Helsingør for 9-17 årigeTetriz blev til for drenge i 2012, da boligområdet Nøjsomhed havde store problemer med hærværk og stenkast mod politiet. I dag har området langt færre problemer, og SSP-souschef Samer Zazou har i årevis arbejdet på at få piger med i klubben.»Vi har oprettet pigerum, hvor pigerne kan gå ind for sig selv, hvis de vil. Det gør flere måske i begyndelsen.Men efterhånden er vi alle sammen i fælleslokalerne.Man behøver ikke opfinde den dybe tallerken, men det tager bare tid.« I Tetriz har de sørget for at ansætte kvinder og for at arrangere aktiviteter til pigerne, som både er gadefodbold og ilddans. Samer Zazou mener ikke, at tilbud bør deles op i drenge og piger. »Det skal være normaliseret, så det minder om resten af samfundet, og så de bliver klædt på til at deltage i foreningslivet.Og det er en god idé, for pigerne bidrager med noget andet - de giver en anden stemning. De er tit gode til at pynte op, og de præger drengenes adfærd, så de ikke taler så grimt og ikke spiller fandango.«.3) PUK: Politiets Ungdomsklub i København. Ét ud af otte aktivitetstilbud er målrettet pigerDet er ofte de lokale politi-og SSP-kredse, der beslutter, hvordan drenge og piger skal prioriteres. Hos Københavns Politi mener politiassistent Marianne Blandebjerg, at de fanger pigerne, når der opstår problemer.F. eks. fotogruppen for piger under Politiets Ungdomsklub (PUK). Her kommer en flok piger omkring 9. klasse hver onsdag. I mange år var der kun tilbud for drenge »Men så tænkte vi, at det med selfies og fede billeder kunne være en måde at nå pigerne.Hvorimod drengene meget er til fysisk aktivitet som gokart og sport.« Marianne Blandebjerg ser fordele i at have piger og drenge adskilt i det kriminalpræventive arbejde.»Drenge kan lide drengehørm, piger kan lide at være piger. Drenge kan godt lide at røre sig og konkurrere med hinanden. Det er deres måde at koble fra. Det er ikke piger, hvor man taler dybt. Der er jo bare forskel, og det synes jeg ikke, vi skal lave om på.«.Fakta: Hvad efterlyser pigerne selv?Her er seks pointer fra Ann-Karina Henriksens interviews, om hvad de kriminelle piger efterlyser i den foreyggende indsats: 1) Hjælpen skal inkludere pigernes venner.2) Voksne, der ' ikke bare er på arbejde'.3) Kontinuitet - fordi pigernes liv ofte er enormt omskiftlige.4) Anerkendelse af pigernes egne erfaringer og syn på livet.5) At pigerne ikke bare stemples som ' umulige'.6) Støtte til at være selvstændige som autonome individer.
Henrik Framvig fra politiets Nationale Forebyggelsescenter efterlyser i dagens Information mere kriminalitetsforebyggelse til piger på grund af ' øget ligestilling' i statistikkerne. Her er en række bud på, hvad man ved, hvad man gør, og hvad pigerne selv efterlyser.
Vi vil helst spise..Shawarma på Kebabish. Vores nye favoritsted er Kebabish, som ligger på hjørnet af Vesterbrogade og Helgolandsgade.Vi plejer at tage ind og få en kebab, når min søn har været til spejder, og det er bare - undskyld mit sprog - motherfucker godt. Jeg kan godt lide at komme steder, hvor man også gør rent på toilettet.Det er et slags kvalitetsstempel. Hvis der er rent på lokummet, er det ofte et godt sted.Det vil de voksne helst..Petanque i parken. Der er mange ting, jeg gerne vil bruge min weekend på. Jeg elsker at spille petanque med nogle venner ved Frederiksberg Rådhus lige foran Café Intime, hvor der er en stor grusplads.Hvis det er godt vejr, elsker jeg også at sidde ved skaterparken sammen med Viggo og en af hans venner. Så spiser vi pizza og glor på skatere. Jeg synes, der er så mange skønne steder i vores hovedstad. Jeg elsker også at sidde nede ved Søerne med en dåsebajer i hånden og glo på fuglene og folk, der løber rundt.I solskin vil vi helst..Til koncert. Jeg tager tit min søn med rundt til forskellige events og koncerter.Ofte i forbindelse med mit arbejde, men også fordi han synes, det er sjovt. Fredag skal vi f. eks. til en koncert på Beta på Amager med en gruppe der hedder Hip som Hap, der laver hiphop til børn. Vi kan også godt lide byens små oaser, som er rundtomkring. Blandt ude på Papirøen.Selv om mange synes, det er lidt snobbet og smart, så synes jeg, det er meget hyggeligt.Det vil børnene helst..Fodbold i skolegården. Jeg spurgte min søn, hvad han helst ville lave i weekenden, og det første, han sagde var: »Vi skal i hvert fald spille fodbold, far«. Det er noget, der er meget højt på listen. Han elsker at spille fodbold, så den uge, han er hos mig, er vi en del ovre på skolen ved siden af, hvor vi bor. Der spiller vi kamp med dem fra området, som lige kommer forbi.I regnvejr vil vi helst..Gå tur i Palmehuset i Botanisk Have. Vi kan godt lide at benytte os af de tilbud, som ikke koster en bondegård. Vi har f. eks. ofte været i Palmehuset i Botanisk Have for at gå rundt og glo på planter og fisk. Derudover er den indendørs legeplads Remisen på Østerbro helt fantastisk - den skulle bare være fem gange større. Jeg tror, der er mange, som ikke ved, at den har åbent i weekenden.
Børnevenlig hiphop på Amager og kebab på Vesterbro. Kalle Bremer og hans søn Viggo guider her til weekend med børn på slæb i København.
Jakob Kristian Borg kunne tjene tusindvis af kroner på at lave lyd og lys til koncerter på spillesteder i hovedstadsområdet.Selv om han kun er 17 år, har han allerede mulighed for at sælge sine ydelser til tre-fire forskellige kunder. Han mangler bare at kunne stifte sit eget selskab, så han kan fakturere leverandørerne.Men den ambition har staten sat en stopper for. Det er nemlig ikke Jakob eller hans forældre, der bestemmer, om han som 17-årig kan få lov til at oprette et selskab og forsøge at få en forretning op at stå.Det er derimod i sidste ende Statsforvaltningen, der skal give tilladelse til, at unge under 18 år må drive egen virksomhed, og her har man afvist Jakob Kristian Borgs forretningsidé med den begrundelse, at han lige så godt kunne tage sig et lønmodtagerjob.»Jakob Kristian Borg har mulighed for at tage et almindeligt fritidsarbejde, hvor han ansættes som lønmodtager, og hvor der ikke er de samme risici i forhold til at drive selvstændig virksomhed,« lyder det blandt andet i afgørelsen.Jakob Kristian Borg er langtfra den eneste selvstændige under 18 år, der må opgive sine ambitioner om egen virksomhed. Statsforvaltningen har nemlig skruet voldsomt op for andelen af afslag, så der ud af 81 ansøgninger kun blev givet grønt lys i ni sager sidste år. Til sammenligning blev der i 2015 givet 43 tilladelser ud af 129 ansøgere.I første halvår af 2017 er tendensen for mange afvisninger fortsat. Det er nu kun fem procent af de unge, der har fået tilladelse.Indtil sidste år var det i gennemsnit hver tredje, der fik lov til at stifte egen virksomhed, viser tal fra Statsforvaltningen, som de selvstændiges A-kasse Ase har videregivet til Berlingske Business.I øjeblikket læser Jakob Kristian Borg til elektriker på Frederiksberg Tec. Målet er at have noget at falde tilbage på, hvis planen om at stifte egen virksomhed og levere lydteknik til koncerter skulle slå fejl. Han vil ikke være almindelig lønmodtager, som Statsforvaltningen ellers lægger op til.»De (Statsforvaltningen, red.) har ikke sat sig ordentligt ind i, hvad jeg kan. Jeg arbejder som lydtekniker, hvor jeg rent faktisk laver koncerter og kan få betaling for det. Jeg kan leve af det her som et arbejde, og så er det irriterende, at staten skal sætte en stopper for det,« siger den 17-årige, der har fået tilsagn fra sine forældre om, at de vil dække, hvis der opstår krav mod virksomheden.»Vi ville aldrig have sendt ansøgningen til Statsforvaltningen, hvis ikke vi bakkede Jakob 100 procent op. Vi har indsendt årsopgørelse, begge forældre har en solid indtægt, og vi vil gerne støtte ham i det, fordi det er hans store passion. Vi mener, at det giver ham bedre muligheder i fremtiden,« siger Jakobs mor, Helle Borg, der til daglig arbejder som forsikringskonsulent i Ase.Den oplysning har ikke ændret Statsforvaltningens opfattelse af, at risikoen ved at drive en virksomhed er for stor.Forundring over begrundelseI Fonden for Entreprenørskab, der har til formål at styrke lysten og kompetencerne til iværksætteri blandt helt unge, vækker afslaget til Jakob Kristian Borg undren hos administrerende direktør Christian Vintergaard.Han mener, at ordvalget i evalueringen af forretningen har præg af en personlig holdning til, om et lønmodtagerjob er bedre end at være iværksætter.»Man må spørge sig selv, om det er den rigtige måde at evaluere på. Hvis man gav et afslag på grund af lånenes størrelse, forældrenes økonomi eller andre privatøkonomiske grunde, kunne man tage det seriøst. Det er problematisk, at staten stiller sig til dommer over, hvilken karriere man vil have, og hvordan man bedst tjener sine penge. Afslaget burde være grundet i noget professionelt og ikke i personlige holdninger,« siger han og bakkes op af professor Torben Bager fra Syddansk Universitet.Han har i en lang årrække forsket i iværksætteri og undrer sig over afgørelsen.»Det er ikke en særlig god begrundelse. Man forsøger at ruste flere unge til at være selvstændige og stifte egen virksomhed, og så siger man samtidig fra forvaltningens side, at man lige så godt kan være lønmodtager. Hvad ville der ske, hvis Statsforvaltningen sagde til en lønmodtager: Du kan lige så godt være iværksætter,« siger han.Torben Bager peger samtidig på, at adgangen til at stifte eget selskab kan være med til at hjælpe unge, der har svært ved at finde sig tilpas i uddannelsessystemet og senere i et almindeligt arbejde.»Der er nogle unge, der vil kunne have glæde af at forsøge sig med at stifte egen forretning.Det er ikke alle, der passer ind på femte række som lønmodtager og kan indgå i en kommandostruktur.Der er mange, der har krudt i røven, og det er et godt karaktertræk for iværksættere.Selvfølgelig skal man skærme de unge, men man skal også give muligheder, når lysten er der,« siger professoren.Christian Vintergaard tvivler dog på, at det vil have en stor effekt, hvis det gøres nemmere at stifte virksomhed for de helt unge.»Spørgsmålet er, om det for specielt mange gør en forskel, om man stifter virksomhed, inden man er 18 år. Det tvivler jeg på,« siger han og peger på, at forretningen eventuelt kan stiftes i forældrenes navn, indtil den unge fylder 18 år.Flere kunder med eget selskabFor Jakob Kristian Borg gør det en forskel. Han har regnet ud, at han ville kunne have faktureret for 100.000 kroner, siden han begyndte at løse lydopgaver for et par år siden.Derudover ville det have givet ham mulighed for at udvide kundekredsen og dermed få endnu større opgaver i fremtiden, mener han.»Det er min drøm at lave det her. Det er det, jeg gerne vil, så det er frustrerende og helt forkert, at det ikke kan lade sig gøre, fordi staten skal bestemme. De store selskaber vil ikke bruge mig, hvis ikke jeg har et firma, og det ødelægger mine muligheder,« siger han.I de selvstændiges A-kasse Ase kritiserer direktør Karsten Mølgaard Jensen i skarpe vendinger Statsforvaltningen for at fastholde unge i en lønmodtagerkultur.»Det strider på alle måder mod den virkelighed, der venter de unge på fremtidens arbejdsmarked, hvor den traditionelle fastansættelse i stigende grad erstattes af kortere og midlertidige ansættelser,« siger han i en skriftlig udtalelse.I et svar fra Statsforvaltningen oplyser kommunikationskonsulent Rikke Straarup, at man ikke ønsker at udtale sig om den konkrete sag.Statsforvaltningen understreger, at der er tale om en undtagelse, når unge under 18 år kan få lov til at drive virksomhed.Det betyder, at der er en »restriktiv praksis« for at give grønt lys til de unges virksomhedsambitioner.»Altså bunder begrundelserne for både afslag og godkendelser i en konkret vurdering af, om den mindreårige er klædt på til og kan magte opgaven, og om de økonomiske og forretningsmæssige forhold er i orden, så den mindreårige for eksempel ikke kommer til at trække et erstatningsansvar med sig videre i livet eller på andre måder bliver udsat ved at drive selvstændig virksomhed,« skriver Rikke Straarup i en e-mail.Hun afviser, at stigningen i andelen af afslag skulle skyldes en ændring i forvaltningens praksis. De bunder i konkrete vurderinger, lyder svaret.Forældrene til Jakob Kristian Borg har valgt ikke at anke sagen, fordi deres søn snart fylder 18 år.jakc@berlingske.dk Fakta: STARTUP Afslag til unge iværksættere tredobletPå få år har Statsforvaltningen så godt som lukket ned for det grønne lys til unge under 18, der ønsker at stifte egen virksomhed.En grundig beskrivelse af virksomhede n og dens formål.. Den mindreåriges grundlag for at drive virksomheden (uddannelse/ erfaring mv.).. Virksomhedsform. Budgetudkast, herunder: Behovet for start-og driftskapital, herunder størrelse af udgift til varelager.. Forventet årlig omsætning.. Udgift til forsikring.. Afgifter.. Oplysninger om, hvorvidt den mindreårige har behov for at optage lån/ købe varer på kredit.. Hvem der skal forestå regnskabsføring, herunder momsregnskab.Om den mindreårige skal ansætte medarbejdere i virksomheden.. Eventuelle risici ved virksomheden.. Kopi af forældremyndighedsindehavernes og den mindreåriges seneste årsopgørelse fra Skat.. Om forældremyndighedsindehaverne er indforstået med at indestå for ethvert krav, der måtte opstå i forbindelse med barnets erhvervs udøvelse.Kilde: Statsforvaltningen.Om historienBerlingske Business dækker iværksætteri tæt, fordi det er her, at en lang række af fremtidens arbejdspladser bliver skabt. Det er et af de emner, der er højest prioriteret på den politiske dagsorden, hvor regeringen har indført flere tiltag for at få flere til at lykkes med at stifte egen virksomhed. I den forbindelse ser vi nærmere på forholdene for iværksættere i Danmark.FAKTA Staten skal give lovVærgerne for personer under 18 år kan med Statsforvaltningens godkendelse tillade, at den mindreårige på egen hånd udøver selvstændig virksomhed, fremgår det af værgemålslovens § 43. Disse oplysninger bruger Statsforvaltning en:.
Når unge under 18 år med drømme om at stifte egen virksomhed beder om tilladelse hos Statsforvaltningen, får de stort set altid nej. Jakob Kristian Borg blev afvist med den begrundelse, at han lige så godt kunne være lønmodtager. På få år er andelen af afslag eksploderet.
Hvordan vil du beskrive din tro? Det vil jeg helst ikke. For i det øjeblik, jeg begynder at skulle sætte ord på troen, så bliver den presset ind i nogle begreber, som jeg måske ikke kan stå inde for. Jeg befinder mig nemlig trosmæssigt et sted, hvor jeg kan foragtes og beskyldes for at være utroværdig af såvel praktiserende troende som ateister. For nok har jeg en barnetro og føler en stor forbundethed med de kristne fortællinger og den kristne tro, men jeg beder ikke, jeg er ikke fast kirkegænger, og så er jeg i tvivl om det meste.Så jeg er i øjeblikket lige dér, hvor ateisten kan beskylde mig for at være blødsøden og sentimental over for den barnetro, som jeg stadig har.Omvendt kan den praktiserende troende også med god ret bede mig om at tage mig sammen, komme ind i substansen og få mere styr på mit trosliv.Hvordan var forholdet til religion i dit barndomshjem? Mine forældre var ikke specielt troende, og jeg blev heller ikke døbt som baby. Alligevel kunne jeg godt lide det højtidelige, at høre historier om Jesus og alt det, der handlede om en mere hemmelig verden bag denne håndgribelige verden. Det eneste kristne islæt i min opvækst var derfor også juleaften, når min mormor læste juleevangeliet højt. Det var ikke alle i familien, som havde lige meget tålmodighed med det, men hun insisterede, og det var jeg glad for, da jeg kunne godt lide at høre det.Senere insisterede jeg også på at blive døbt, og mine forældre sagde selvfølgelig ja, for de var ikke anti-religiøse.Jeg var kun ni år gammel, men jeg havde en klar fornemmelse af, at jeg ikke kunne lide at være udøbt. Min lillesøster ville også døbes, så vi blev begge døbt samme dag. Vi var kun de allernærmeste til stede i kirken og til den efterfølgende frokost, og det var vældig dejligt.Men der var også noget ved tanken om en guddommelig kraft, som kunne gøre mig bange som barn. Jeg husker for eksempel et mareridt, som handlede om, at jeg var på en enorm grøn mark med et stort ansigt for enden, og selvom ansigtet var Gud, så var drømmen uhyggelig, for marken brød i brand. Så selvom jeg følte en længsel mod det åndelige, så rummede det samme åndelige også noget mørkt.Hvad har udfordret din tro? Som teenager mødte jeg fundamentalismen, da jeg i en periode var turist i pinsebevægelsen, som jeg kalder det. Jeg kom i en ungdomsklub, hvor en af pædagogerne var medlem af pinsebevægelsen, og ham kunne vi få til både at bede for os og tale i tunger, hvis vi plagede ham længe nok. Men selvom vi grinede af ham, følte mange af os også tiltrukket af pinsekristendommen, for det var en kirke med knald på. Så vi begyndte at komme dér. Jeg var med cirka et års tid, hvor jeg husker, hvordan den første af os i al hemmelighed blev frelst ude i skoven på en feriekoloni. Senere hjemme hos en af mine kammerater var der en lignende seance med både bøn, håndspålæggelse og helliggørelse under deltagelse af en hel delegation fra pinsebevægelsen.På den lange bane kunne jeg ikke med pinsebevægelsens store fokus på synd og på opfattelsen af verden som et sort og hvidt sted, hvor Gud og Satan kæmper som ligemænd, og hvor man enten er frelst eller fortabt. Det hang slet ikke sammen med min intuitive opfattelse af Gud som den kraft, hvorfra alting udgår - også det onde.Men det var mere et opgør med pinsebevægelsen og fundamentalismen end med kristendommen, som er den eneste religion, jeg har følt mig tiltrukket af.Hvad har formet den tro, du har i dag? Jeg er midt i en proces om, hvordan jeg vil anskue livet, og jeg regner med, at den bliver langvarig. Jeg længes efter de tidspunkter, hvor jeg selv, mit ego, mine succeser og fiaskoer træder i baggrunden, og jeg kan føle mig som en del af noget større. Ligesom alle andre er jeg det meste af tiden også på jagt efter den næste personlige sejr eller tilfredsstillelse. Jeg søger anerkendelse og nydelse, og det er kun glimtvis og i korte øjeblikke, at jeg kan løsrive mig fra denne evige stræben.Men når jeg for eksempel oplever stor kunst, hører musik eller er engageret i et andet menneske, så kan jeg opleve, at det giver mig ro at få fri fra mig selv. Den samme oplevelse kan jeg også nogle gange have, når jeg træder ind i en kirke, hvor mit selv træder i baggrunden, og jeg er en del af en større fortælling.Jeg kan også godt lide folkekirken.Den bliver nogle gange kritiseret for at være for grå, men jeg kan godt lide, at den er grå, og at den er stille. For folkekirken har en alvor over sig, som ikke er behagesyg, og som ikke blot tilbyder spirituel wellness. I kirkerummet bliver jeg også mindet om alt det svære ved at være menneske, om døden, om lidelsen, om den daglige kamp for at være et godt menneske - samtidig med, at der fortælles en historie om, at jeg på trods af alle fejl og mangler er elsket, og at der findes nåde og tilgivelse.Det kan jeg godt lide, også selv om jeg ikke ved, om jeg kan tro på den historie.Hvordan gør din livsanskuelse en forskel i din hverdag? Det er svært af svare på, for jeg er som sagt temmelig uafklaret, i hvert fald hvad angår den religiøse del af min livsanskuelse.Nogen gange overvejer jeg også, om jeg skulle tage et år, hvor jeg prøver at gå i kirke hver søndag bare for at se, hvad der sker, men det lader foreløbig vente på sig.Min hustru kalder sig a-religiøs, og mine børn på 10 og 13 år er heller ikke døbte, hvilket jeg sådan set har det fint med. For jeg synes, at de skal have muligheden for selv at vælge, ligesom jeg gjorde det.Hvem er forbillede for dig i eksistentielle spørgsmål? Jeg har altid været tiltrukket af sortseende filosoffer og forfattere. Som ung var det forfatterne Franz Kafka og Samuel Beckett med deres beskrivelser af menneskets umulige søgen efter en plads i verden og en mening med livet.I min gymnasietid forsøgte jeg mig også med teologen Søren Kierkegaard, men nu er det mange år siden, at jeg sidst har læst ham. Allermest holder jeg nok af filosoffen Arthur Schopenhauer og forfatteren Fjodor Dostojevskij.Schopenhauer, fordi han med besk humor beskriver den kamp, som det er at være menneske, og den konstante uro og utilfredsstillelse, som er vores vilkår, og Dostojevskij, fordi han er en mester til at skildre de voldsomme modsætninger, vi som mennesker rummer, og den strid mellem godt og ondt, som finder sted i det enkelte menneskes hjerte.Hvad er det bedste åndelige råd, du nogensinde har fået? Som ung studerende på teaterskolen tænkte jeg altid, at dem i salen inde ved siden af havde det meget sjovere end mig. Men det hjælper jo ikke at plage sig selv på den måde. Tværtimod skal man gøre, som den russiske teaterinstruktør Vsevolod Meyerhold sagde det: Find glæden i arbejdet. Det var min lærer på teaterskolen, som gjorde mig bekendt med udsagnet, og jeg har tilstræbt det lige siden, både fordi livet handler om at være til stede og fordybe sig i det, som man laver her og nu, og fordi der i arbejdet ligger en særlig tilfredsstillelse, uanset om man instruerer, vasker op eller noget helt tredje. J.kirke@.dk Fakta: Rune David GrueFødt i 1977. Uddannet instruktør fra Statens Teaterskole i 2005. Har instrueret forestillinger på en lang række danske teatre, blandt andet Det Kongelige Teater.Underviser på Den Danske Scenekunstskole i København. Har modtaget både Reumerts Talentpris og en Reumert som årets instruktør.
tro&amp;tvivl Teaterinstruktør Rune David Grue er i tvivl om det meste. Men han holder meget af folkekirken, som han beskriver som et gråt og stille sted. Det er i hans øjne en befrielse, især sammenlignet med den højtråbende pinsebevægelse, som han i sin ungdom kom i en overgang.
Hvor bor du?»Jeg bor i en lille gammel lejlighed i Nyhavn.Det er et dejligt sted for en musiker, for jeg er 20 minutter fra alt. Det føles meget lokalt, hvilket er rart, når man turnerer meget. Jeg har skullet vænne mig til, at ingen har gardiner her. Jeg kommer fra Sovjetunionen, hvor gardiner var det eneste, der holdt os i live, så ingen kunne se, hvad man lavede. Her vandrer mine naboer nøgne rundt konstant, og det er virkelig skønt«. Hvad kendetegner dit kvarter? »Mange tror, at man kun kommer i Indre By for at feste, men her er faktisk ret roligt og familievenligt. Men Nyhavn er ikke så privat. Der er mange mennesker og turister og meget larm, og det er fedt, men det kan også være rigtig irriterende, når man kommer hjem fra en koncert og bare gerne vil sove«. Hvorfor har du valgt, at vi skulle mødes på Helgoland? »Fordi det er min 9. sæson med vinterbadning og mit absolutte yndlingssted i byen. Jeg får mange af mine ideer her, fordi der er så åbent. Man kan høre vinden og se og høre fuglene og dufte det salte hav. Horisonten er næsten som et spejlbillede af os selv, fordi det symboliserer vores tanker, og det, vi alle kommer fra og gerne vil tilbage til. Vinterbadning er lidt ligesom at genstarte computeren. Forstanden fortæller en, at man vil dø, men der sker ingenting. Vandet lindrer stress, anspændthed og muskelsmerter, så man kommer op igen som en ny person«. Hvilken er din yndlingsårstid i byen? »Uden tvivl efteråret. København har et særligt smukt lys på den årstid. Stemningen skifter fra den der skøre, vibrerende, festlige sommer til at blive mere seriøs. Som om byen tager en pause og bare sidder og får pusten«. Hvor får man den bedste kaffe? »Jeg er en stor sildespiser, så hvis jeg vil have sild til morgenmad, går jeg på Café Victor. Jeg spiser også tit Eggs Benedict, avocadomadder eller tømmermændsburger på The Union Kitchen, hvor jeg også godt kan lide at drikke et glas vin om aftenen eller deres fantastiske Bloody Mary med bacon og champagne. Kaffen drikker jeg tit på Café Ermamo i Store Strandstræde«.Hvor går du hen for at høre jazz? »Jeg plejede at gå på Jazzhouse, men nu elsker jeg spillestedet 5e (i Kødbyen, red.). Det er meget afslappet og alternativt, og der er intet hierarki, så man kan både høre helt nye musikere, men også store motherfuckers. Der bliver ikke spillet jazz ret mange steder længere, men det er en meget levende genre, som udvikler sig konstant, så hvis man gerne vil vide, hvad der sker inden for jazz lige nu, skal man tage derhen«.Hvor vil du tage en date med hen? »Så tager jeg min mand med på Mielcke &amp; Hurtigkarl. Det er som at besøge et andet land, og gastronomisk er det næsten kunst. Men vi har kun råd til en enkelt date der om året, så vi tager mest på Schønnemann, for jeg elsker smørrebrød og hjemmelavet snaps. Snaps er undervurderet«. Hvor dufter byen bedst? »Helgoland. Der er luften så frisk og sprød«. Hvor lugter byen værst? »Diskotekerne stinker, og jeg vil ikke være ubehøvlet, men folk brækker sig meget i mit kvarter. Især i Gothersgade er der mange jyder, som drikker Gajol og brækker sig. Jeg ser det ikke som noget dårligt, men som en lugt af liv og ungdom«.Hvad ville du forandre, hvis du havde en stor pose penge? »Jeg ville åbne et sted som Jazzhouse, hvor det kun handler om musikken. Jeg synes ikke, at der er nok livemusik, og det burde byen have, for jeg kender ikke nogen, som ikke kan lide livemusik«. Hvornår kan du blive allermest irriteret på København? »Københavns største problem er boligmarkedet og især lejelejlighederne, hvor man bliver bedt om at betale 90.000 i depositum, som man aldrig ser igen. Det hul i loven må fikses, for folk, som ikke har mulighed for at låne penge, bliver presset til det, og det er unfair«Hvad mangler København? »Jeg synes ikke, at København alene mangler noget lige nu, for her er plads til alle, og det er stadig en fri by. Men hele verden har brug for ro, for vi lever i en meget ekstrem tid, og vi må komme ud af vores boble og holde op med at beklage os over bagateller. Jeg ville ønske, at vi alle sammen kunne få et ekstra efterår, så vi kan få styr på tankerne«.ibyen@pol.dk 
Saxofonist Maria Faust er vild med snaps og jazzhulen 5e i Kødbyen, hvor man både kan høre nye navne og »store motherfuckers«.
Johannes Magelund kan ikke lide strækningen. Den er »sketchy«. Han har ikke været involveret i en ulykke, men har til gengæld både set andre og selv været i »halvfarlige situationer«. Johannes Magelund, 26 år, studerer idéhistorie på Aarhus Universitet, hvor forelæsninger tvinger ham til at cykle knap en kilometer langs Nørre Allé og Nørregade tre dage om ugen, frem og tilbage.»Man er meget tæt på bilerne, så man kan nogle gange føle sig presset, når der kommer køretøjer bagfra. Jeg er måske heller ikke selv den mest forsigtige cyklist, og man skal jo være to om at danse tango, så skylden ligger nok både hos bilisten og mig,« siger Johannes Magelund, da JP Aarhus' journalist lige akkurat når at råbe ham ind til siden ved krydset mellem Klosterport og Nørre Allé.Intet er sketSom tusinder andre cyklister må han hver uge koncentrere sig en smule ekstra for at køre langs Nørregade og Nørre Allé, hvor de må deles om pladsen på den smalle vej med biler, busser og lastbiler.Egentlig skulle problemet være løst, eftersom Aarhus Byråd i budgetforliget 2017 afsatte en halv mio. kr. til at optegne en cykelbane på den trafikerede vej.Men intet er sket. Aarhus Kommunes teknik-og miljøafdeling kalder i et svar til Enhedslisten opgaven for sværere end forventet. Bl. a.er der mellem Nørreport og Guldsmedgade ikke plads til at male cykelbaner, og på dele af strækningen vil en cykelbane kræve sløjfede venstresvingsbaner, hvilket medfører et årligt tab for Midttrafik på 6 mio. kr. i langsommere busforbindelser.De forklaringer giver Johannes Magelund ikke meget for: »Det er for dårligt. Hvis de penge er tildelt, skal de da bare komme i gang. Jeg fatter ikke, hvorfor de ikke kan finde en løsning og få brugt de penge, det er måske, fordi de skulle bruges på letbaneåbningsfesten.«.Kører i modsatte baneMen en sikrere løsning for cyklisterne kan vise sig at have meget lange udsigter. Teknikrådmand Kristian Würtz (S) forklarer, at det slet ikke er muligt at etablere en cykelbane eller -sti uden at neddrosle bustrafikken eller biltrafikken markant. Det vil grundlæggende ændre brugen af Nørregade og Nørre Allé, som i dag er en del af byens allégadering.Under JP Aarhus' besøg på strækningen må cyklister og andre trafikanter også affinde sig med at dele vejen med håndværkerne, der ved siden af Klubhæftets Kaffebar på Nørre Allé har sat et hegn op, der dækker fortovet og en del af vejbanen.Den store lastbil på hjørnet af Nørre Allé og Klosterport, som afleverer byggematerialer fra Stark, gør også krav på sin del og blokerer en vejbane.Bilisterne er tvunget til at passere i modsatte kørebane, og cyklisterne vælger enten at følge med eller løfter, med et ryk i styret, forhjulet op over kanten til fortovet og passerer lastbilen.Den værste del af rutenDavid Goss, 21 år, vælger turen sammen med bilerne, inden han bremser ned for at tale med JP Aarhus. Han cykler hver dag langs Nørregade og Nørre Allé og forklarer, at det er den værste del af ruten fra hans hjem i Hasle til Navitas, hvor han læser til maskiningeniør.»Bilisterne er ofte søde og tålmodige, men man gnubber sig lidt op ad deres biler.Der er ikke meget afmærkning, og det er irriterende, at der ikke er nogen cykelstier,« siger han.David Goss kan godt se, at der ikke er meget plads mellem bygningerne på hver side af vejen.»Det er da træls, at der ikke er sket noget, hvis det var forventet.Men jeg anerkender den logistiske udfordring.Der er ikke meget plads til en cykelsti,« siger han og peger på den korte optegnede cykelbane i krydset mellem Nørre Allé og Klosterport.Den er ca. en meter bred, men for at skabe plads nok er halvdelen af fortovet inddraget, så fodgængerne kun har én række sten at gå på.Cykler steder, de ikke måDen 49-årige Holger Przystuppa er glad for de enkelte steder, cykelstien er tegnet op. Det skaber en vis orden i det værste kryds, og fra chaufførsædet i bybus 1A's store forrude virker orden tiltrængt.»Strækningen er meget usikker, fordi der er mange cyklister på vejen, og de kører også steder, de ikke må cykle,« siger han.Man kan finde enkelte ligheder mellem at køre en stor bus og håndtere et tyndt jernstel på to hjul. Efter ni år som chauffør i Aarhus må Holger Przystuppa ligesom artiklens to cyklister konstatere, at Nørregade og Nørre Allé er en af de værste strækninger i midtbyen.»Det er rigtig ubehageligt, at cyklister både kører uden og inden om mig, når jeg holder ved busstoppestederne.Og når jeg holder for rødt, kan de finde på at cykle forbi på min venstre side,« siger han.elm@jp.dk Fakta: CYKLISME HandlingsplanAarhus Byråd har afsat 44,8 mio. kr. til cykelhandlingsplanen 2017.Den erstatter den tidligere handlingsplan fra 2007.I den nye handlingsplan er der i Aarhus og i oplandet bl. a. udpeget en række nye cykelforbindelser og eksisterende forbindelser, som skal forbedres.Udkastet til en ny cykelhandlingsplan kan læses på aarhus.dk/ borger/ Trafik/ Cykelhandlingsplan-2017 Cykeltra fikken stiger i Aarhus Kommune og er samlet set vokset med 32 pct. i perioden 2000-2015.
Cyklister og buschau fløren på rute 1A er enige om én ting: Vejen fra Nørreport til Vesterbro Torv er blandt byens værste.
Hvilken musik hører du i øjeblikket? »Når jeg lytter til musik, lytter jeg til én bestemt kunstner, som jeg så tærsker igennem på en uges tid.Så hører jeg alle albums, ser alle dokumentarer og læser alle interviews. Senest har det været det gamle grungeband Smashing Pumpkins, jeg har nørdet«. Hvornår var du senest i teatret? »Hvis jeg skal være ærlig, var det, da jeg lavede juleteater med den 5.-klasse, jeg er lærer for. Ellers er jeg glad for opera, hvis det tæller. I opera er der en vild power i udtryksformen, som tiltaler mig. Sidst så jeg Verdis ' La traviata'. Det er ikke den bedste opera, jeg har set, men den var vellykket, særligt scenografien«. Hvilken film har du senest set i biografen? »Det var Scorseses ' Silence'. Jeg er ret vild med hans film. De er spøjse, visuelt flotte og har god musik.Men ' Silence' var satme lang, det var, som om man skulle lide med hovedpersonen, og det fik man da godt nok også gjort. Det var en flot film, men den blev for lang og for stædig i tredje gear«.Hvilken bog har du senest læst? »Faktisk er den sidste bog, jeg har læst, en bog, jeg fandt på mit loft, fra da jeg gik i folkeskole og var vild med Jules Verne.Det var bogen ' To års ferie', som handler om nogle drenge, der forliser på en ø, hvor der sker en masse ting. Da jeg begyndte at læse i den igen, kunne jeg simpelthen ikke stoppe, så jeg læste den på halvanden dag«. Hvilken koncert var du senest til? »Det var Kents afskedskoncert i Forum. Jeg så dem på Femøren, da deres plade ' Isola' kom ud i 1997, så det var 20 år siden, jeg så dem sidst. Det var en stærk visuel koncert, meget smuk og simpel. Jeg kan godt lide musikken, fordi de bruger det svenske sprog på en smuk måde, men også fordi den er meget melankolsk, kold og nordisk. Teksterne er fede, fordi de rører en, uden at de udleverer, hvad de egentlig handler om. Mit yndlingsnummer er ' 747', som er et langt, stemningsfyldt nummer«. Hvilket tv-program har gjort indtryk på dig for nylig? »Det her kan jeg næsten ikke få mig selv til at sige, men jeg sad for nylig med tømmermænd og zappede.Så kom jeg forbi DK4. Der sad en astrolog og kiggede direkte ind i skærmen. Så siger han, at det i dag skal handle om vandmanden, som er mit stjernetegn.Helt tilfældigt. Men pludselig siger han en masse, som passer fuldstændig på mig, mens han bare stirrer direkte på mig. Jeg går ikke op i astrologi, men det var altså en syret og bizar oplevelse«. Hvad har været din største kulturoplevelse i år? »Det var for nylig på Copenhagen Contemporary, hvor jeg så en udstilling med en masse Les Pauls guitarer, forstærkere og zebrafinker, der fløj rundt og satte sig på guitarstrenge, hvorved de skabte musik.Det var som at sidde i en park, hvor nogle fugle flyver omkring og spiller musik for en. Mødet mellem det elektriske, hårde, distortede og så fuglene og naturen var sindssygt fascinerende«. Hvilken hjemmeside bruger du meget tid på? »Det må være YouTube, hvor jeg tit sætter en live-koncert på. Det er lidt dobbeltmoralsk som musiker, når man gerne vil have folk til at lytte til ens musik og tage til ens koncerter, men der ligger bare mange gode koncertoptagelser og interviews på YouTube«. Hvilken kulturoplevelse er du ked af, du gik glip af? »Metallica spillede på Royal Arena, og jeg har aldrig fået set dem, selv om det er et af de bands, man burde se, så den koncert ville jeg gerne have været til«. Hvilken kunstart gider du ikke bruge tid på? »Det må være revy og standup, hvis det er kunstarter.Humor, hvor jeg skal sætte mig ned og grine, har jeg det svært ved. Det bliver først sjovt for mig, hvis det er uventet humoristisk«.sofie.sorensen@pol.dk Mødet mellem det elektriske, hårde, distortede og så fuglene og naturen var sindssygt fascinerende.


Syv ud af ti gazeller gør klar til at ansætte flere medarbejdere til næste år. 
Hvad er du i tvivl om, når du sorterer affald, spurgte vi læserne i sidste uge. Deres svar viser, at især rengøringsgrad, blandede materialer og beholdersystem åbner for spørgsmål og kommentarer. I sidstnævnte afdeling efterlyser flere enkelhed. »Vi bor i et lillebitte land, hvor svært kan det dog være at gøre køkkenaffaldssorteringen ens overalt«, bemærker en læser, og en, der er hjemvendt fra Seattle, savner områdets trespandssystem hver dag, »når jeg kigger på alle mine idiotiske små spande«. Andre glædes, når deres lokale ordning udvides. En har sågar skaffet en spand til køkkenaffald, inden ordningen er nået til andelsboligforeningen. Der er også kommet forslag om at justere prioriteringen. En læser efterlyser f.eks. beholdere til pap, for pap fylder væsentligt mere end papir i husstanden, og »så er det ærgerligt, at man ikke kan komme af med det med det samme, men skal bundte det til storskrald eller selv aflevere det på genbrugsstationen«. Også spørgsmål om rengøring går igen: »Gør det f.eks. noget, at der er lidt frugtkød tilbage i en flaske med juice? Hvad med de sovserester, der sidder i den rillede emballage, efter at jeg har hældt det sidste af min takeaway butter chicken ud over mine ris, så plastbakken er drypfri? Og sæberester i shampooflasken?«, spørger en læser. Miljøstyrelsen forsøger i små informationsvideoer (søg på 'film til borgerne om affaldssortering') at beskrive, hvad der er nødvendig rengøring for forskellige materialer, men det er umuligt at svare entydigt på alle spørgsmål, da kommunerne har forskellige ordninger.Medicinpakning findelesFlest synes at være i tvivl om affald af blandede materialer. Hvor skal plastemballage placeres, hvis der er papirmærkater på, eller hvis der er tale om 'knitrende' plast af papirkvalitet? Skal boblekuverter i papir eller plast? Og hvor skal paprør med metalbund og -låg f.eks. til spiritusflasker hen? Viljen til at bruge tid på affaldssortering afspejles hos en pensionist, der findeler sin medicinemballage og ærgrer sig, hvis ikke alt kan placeres. Pakningen fra nogle kapsler »kan heldigvis splittes i plast og folie«, og plastikrør fra stikpiller skylles og smides i beholderen til plast, men emballagen til disse »går nødtvunget til blandet affald, da folie og plast her ikke er til at splitte ad«. Præcise svar på læsernes spørgsmål må hentes i deres respektive kommuner, men vi kan trøste de engagerede tvivlere med, at de ikke gør noget, der får alarmklokkerne til at bimle hos dem, der håndterer vores husholdningsaffald til daglig. Vi har spurgt nogle stykker af dem, hvad de oplever som de største problemer. Reno-Nord i Aalborg modtager blandt andet plastik og metal til et sorteringsanlæg. Ifølge direktør Thomas Lyngholm er den almindeligste fejl her, at folk kommer plast og metal i en pose, som de slår knude på, inden de lægger den i spanden. »Når vi får den ind i systemet, kan det automatiske anlæg ikke sortere det, og så ryger hele posen tit ud til højre og ender med at blive brændt, og så er øvelsen jo spildt«. Et praktisk problem er, hvis plastbøtter med marinerede sild eller flasker med for gammel ketchup ikke tømmes, inden de ryger ud. »Folk skal ikke gøre ting rene, men tøm lige indholdet ud, for sild i lage griser slemt på sorteringsbåndet, ligesom hvis folk smider en pose brugte bleer i beholderen med plast eller metal ved en fejl, eller fordi der var god plads«, siger Thomas Lyngholm. Endelig opfordrer han folk til at være omhyggelige med at holde batterier og andet farligt affald for sig. »Vi slås stadig med, at der kommer affald med kviksølv eller andre tungmetaller i forbrændingsanlægget, og der skal ikke ret meget til, før man har et miljøproblem. Så pas på med elsparepærer, termometre, barometre og genopladelige batterier, som tit er skjult i en eltandbørste, legetøj eller lignende«, siger han. Hos Vestforbrænding er den fejl, der fylder mest, ifølge forretningsudviklingschef Kasper Dibbern Petersen, at alt for meget genanvendeligt affald bliver brændt, især plastik, træ, metal, tekstiler og papir. Det sker, selv om mange borgere går langt for at finde sorteringsinformation på hjemmesider eller sågar ringer og spørger, hvis de er i tvivl. Men det afspejler også, at mange borgere nøjes med at gå efter deres mavefornemmelse eller slet ikke forstår eller tager systemerne alvorligt. »Enkeltstående er det værst, når borgerne ikke sorterer farligt affald fra, som burde være sendt til specialbehandling eller deponi. Det slider på vores produktionsapparat, fordyrer affaldsbehandlingen og går ud over miljøet«, siger Kasper Dibbern Petersen.Spraydåser kan eksplodereHos AffaldVarme Aarhus er man især optaget af at få metal og glas ud af forbrændingen, så det kan blive genanvendt: »Vores største ønske er at undgå, at folk smider keramik, porcelæn og stentøj i glasbeholderen. Bliver det knust, er det svært at sortere fra, og det ødelægger kvaliteten og dermed værdien af det glas, som ellers er let at genanvende«, siger projektleder Sofie Schousboe Laursen. Organisationen Dansk Affaldsforening har ikke overblik over, hvilken slags affald vi borgere oftest sorterer forkert. Det varierer fra landsdel til landsdel. Det er bedst for økonomien og dermed også for bæredygtigheden, at der sker så lidt sammenblanding af de forskellige typer affald som muligt, så i tvivlstilfælde er den bedste løsning at vælge den almindelige skraldespand med restaffald eller - ved mistanke om, at tingen kan være skadeligt for sundhed eller miljø - at sortere den som farligt affald. Desuden kan vi være med til at forebygge arbejdsulykker og skade på materiel, hvis vi husker, at spraydåser skal sorteres som farligt affald, da der er risiko for, at de eksploderer og forårsager ildebrand, når de presses sammen i skraldebilen.annemette.grundtvig@pol.dk 
Hvad med madrester på plastbakken og emballage af blandede materialer? Læserne har delt deres tvivl om, hvordan skraldet skal sorteres. I renovationsbranchen ser man andre problemer som de største.
D-A-D-frontmanden er gået solo og synger på sine nye singler 'Future Is Now' og 'Dying Is Easy', at han nægter at give op. BT bad ham i den forbindelse forholde sig til forskellige fænomener fra ungdommens verden.Tinder»Jeg har set folk på min egen alder i deres singelhed afprøve det, og jeg synes, det er helt vildt. Det er simpelthen for direkte. Skal vi knalde?! Det er helt vildt mærkeligt supermarkedsagtigt. Jeg er selv gift og har kendt min kone intimt i 18 år, så jeg har aldrig brugt det selv.«Instagram»Mit liv som kunstner er i bund og grund én lang rejse ind i mig selv - og der er selfi er en del af det. 'Insta' er helt fantastisk. Det er enormt humorfyldt, og noget jeg bruger meget. Jeg er ikke på Twitter, og jeg kunne heller aldrig finde på at bruge Snapchat. Det er for børnene, og de skal have lov til at have et medie for sig selv.«Spotify»Jeg kan ikke finde ud af at bruge det. Nu er jeg jo blevet tvunget til at få en konto med min solo-musik, men jeg har stadig ikke fået det til at fungere. Uanset hvad jeg taster, kommer jeg ikke ind på det rigtige. Men det skal nok gå, jeg skal bare lige have fat i en voksen.«Reality -stjerner»Det kan jeg slet ikke holde ud. Der går der igen 'morfar' i den.«Netfl ix»Vi har både Netfl ix og HBO derhjemme, og det nyder vi meget. Vi har ikke noget fj ernsyn længere, og det er da ærgerligt, at man ikke har de der fælles tv-oplevelser længere, men jeg får altså kløe i hjernen, hvis jeg skal sidde og se et helt aft enshow igennem.«'Game of Thrones'»Det følger jeg med i, og jeg synes, de seneste afsnit er blevet dejligt forståelige. I de første sæsoner var der så sindssygt mange tråde, man skulle holde sty r på. Så det er blevet meget lettere at følge med i for gamle mennesker nu. Jeg er meget fascineret af og irriteret på Sansa. Der er noget mærkeligt dragende ved hende.«Bloggere»Jeg læser dem ikke, men jeg kan godt se meningen. Jeg er selv meget optaget af rock-mytologi og alle historierne bag scenen. Så jeg kunne godt se en idé med en blog, hvor man gik bagom, helt ned i detaljer. Jeg kunne godt starte en blog, men ville føle, at det var lektier, allerede anden gang jeg skulle skrive et indlæg.«YouTube-stjerner»Det kan jeg slet ikke. Væk med det. Min søn på 15 år er meget optaget af det, men nej. De er værre end P3- værterne. Det er ren tomgang. Det er en anden generation, og der er jeg stået af. Det må de selv om.«Gulddreng»Der er en længere historie i det. Hvis du ifører dig en uniform eller et image, så bliver du fri. Gulddreng gør det godt, og det lyder fedt. Vi gjorde det selv i D-A-D, da vi begyndte med cowboyhatte. Udfordringen kommer så, når man tager cowboyhatten af, og man skal finde sig selv. Så er man nødt til at smide masken. Jeg selv er blevet for gammel til at tage hat på.«Curlingforældre»Det sker, at jeg selv er det. Det begynder jo med dårlig samvittighed. Man er måske ikke til stede, og så betaler man med for eksempel at køre dem rundt til alt muligt. Det er et evigt spændingsfelt, hvor meget man skal gøre for sine børn.«E-Sport»Jeg følger ikke med i det, men oplevede det tæt på i forbindelse med min forrige single 'Future' ('The Future Is Now' bruges som soundtrack til den internationale bokseturnering 'World Boxing', red.) hvor de snakkede meget om E-sport. Det er jo helt sygt, hvad der foregår. Jeg kan slet ikke sætte mig ind i det. I Tyskland kommer der jo flere til E-Sport end til håndboldkampe.«krdn@bt.dk 
ROCK D-A-Ds frontmand Jesper Binzer forstår ikke altid de unges verden.
Der er masser af muligheder for at se hekse flyve mod Bloksbjerg sankthansaften.Mange af de steder, man kan opleve bål, har også program for børn - og børnebål for dem, der ikke kan holde sig vågne. Ofelia Plads byder på børneopera og koncert med Søs Fenger. På Bryggen kan man opleve Oh Land. På Blågårds Plads er der folkekøkken og DJ. På Marienborg holder Lars Løkke Rasmussen båltalen, og der er koncert med Brødrene Olsen. På AOK. dk kan du se listen over 11 steder, du kan fejre sankthans.Sankthansaften Flere steder i København. I aften.
Sankthans.
Det havde været én af de uger, og nu var det én af de aftener. Sygdom, søvnunderskud, januar, havde ramt den sammenbragte familie, og nu travede vi ad Sønder Boulevard, forsinkede, forfrosne og med tre drenge, der alt i alt havde svært ved at se det eksotiske i at skulle med ud på en madanmeldelse, når iPad, radiatorvarme og kattekillinger havde været inden for rækkevidde.Det var med andre ord lidt op ad bakke.Men kun et par skridt endnu, for da vi kort efter sad godt hjørnebænket i lokaler, jeg vil kalde reelt hyggelige, var humøret som forvandlet.Det var simpelthen lykkedes tjeneren at joke med teenageren, lytte intenst til det speedsnakkende midterbarn og forsikre den yngste om, at han ville kunne lide maden. Alt imens hun vidende præsenterede menuen, serverede Aperol Spritz til de voksne og citronbrus til ungerne, smilede venligt til nyankomne gæster og alt i alt fik alle i restauranten til at føle sig fuldstændig velkommen.That's amore.Citroner som varemærkePå Pizzeria 54 serveres der én menu til 265 kr., og den består af 4 antipasti og 2 halve pizzaer. En separat pizza kan købes for 125 kr. Ungerne røg gabende forudsigeligt på pizzaerne og vi voksne på menuen.De fyldige jomfruhummere med puntarelle - en italiensk cikoriesalat, hvis stok smager som en blanding af artiskok og fennikel - med en virkelig dejlig parmesan, lidt chili og en fortrinlig olivenolie var en servering, det er værd at komme tilbage for.Næste antipasto var på restaurantens kridttavle beskrevet som crostini med salsacocktail. Det viste sig at være en skaldyrssalat - rejer og krabber - i mayonnaisedressing. Fyldige rejer, lidt fad dressing, og var det egentlig en lidt off servering? Nej, bestemte jeg mig for.For smagen var dejlig, og det sprøde i brødskorpen og den gode olivenolie på brødet gjorde, at vi var i Italien og ikke på Rørvig Havn.Og så var der citronerne, der gik igen aftenen igennem, og som må være egenimport, for sådan smager citronerne sgu ikke i Irma. Her serveret med lidt af grenen og bladet siddende på citronskiven.Det kan de godt gøre til et varemærke.Tjeneren havde det overblik, der gjorde, at drengenes pizzaer landede på bordet, allerede mens vi fik vores antipasti.Tjekket. Tak.Tynde, sprøde pizzaer med salsicciapølse - en skiveskåret medisterlignende pølse - og radicchio-strimler, der til børnenes begejstring havde smidt noget af bitterheden i ovnen. En succes.Ikke nok med at vi var godt underholdt på tallerkenen, klientellet var også et studie værd i sig selv. Vi mødte to vennepar flankeret af hipsterhanner, der ikke så nogen grund til at smide hverken jakke eller hue under middagen. Vi nikkede venligt til mor og far fra Jylland, der hele dagen havde flyttet for den førstefødte.Vi holdt vejret sammen med Den Første Date (»Jeg skal bare have det samme som dig« ), og følte for Det Gravide Par (også kendt som Den Sidste Date..muhahaha).For få vineI mellemtiden var de to sidste antipastihapsere landet på vores bord. Grillet peberfrugt med god tun fra konserves og en absolut glimrende prosciutto-skinke med syltet artiskok. Er det nytænkning og never-tasted-anything-like-this? Nej.Men det var klassisk, gedigent og lavet på ordentlige råvarer.Pizzeria 54 importerer selv en del af sine varer fra Italien. Det er en rigtig god idé, når det kommer til konserves, kaffe, ost og olivenolie, varer af en kvalitet, der gør hele forskellen i et koncept som på Pizzeria 54 og dens søsteretablissementer, Osteria 16 og Spaghetteria. Dog er jeg mindre begejstret for deres vinimport, og jeg har tidligere ærgret mig over vinudvalget på Osteria 16.På Pizzeria 54 bliver ærgrelsen endnu større, da der kun serveres én hvidvin, én rødvin og én rosé. Med en menu, der skifter dagligt, virker det enten uambitiøst eller naivt at tro, at mad og så få vine kan gå hånd i hånd. For skal man kunne matche det meste, ender man med ikke at kunne matche noget som helst.Sådan var det især med hvidvinen (65 kr. pr glas), en Monferrato Bianco DOC, Sensazioni, 2017 fra Ferraris, der var ligegyldig, men værst af alt for sød. Men også rødvinen (65 kr. per glas), en Barbera d'Asti, Terra del Parocco DOCG, også fra 2017, og også fra Ferraris, var en kedelig affære. Vi lænede os derfor ind i Aperolen (70 kr.), og pludselig var sommeren alligevel ikke så langt væk.Menupizzaerne kom hurtigt herefter.Den ene identisk med drengenes, den anden en vegetarudgave med aubergine, løg, basilikum og den uartige stracciatella-ost (fløde og trådet ostemasse, red.). Også den gik rent hjem.Komælksosten toma piemontese (50 kr.) tronede rund og mægtig på bardisken.Den blev skåret i en generøs humpel og var fast og nøddeagtig. Serveret med den pivfrække mostarda, der er hele frugter konserveret i en sukker-senneps-lage. Halløj, hvor det gik.Dessert? Selvfølgelig. En let og saftig vandbakkelse (45 kr.) med en o. k. chokocreme med smag af hasselnød. Som en italiensk fastelavnsbolle, og måske mest til børn.Vi havde brug for Pizzeria 54 den aften i januar, og det føler jeg mig overbevist om, at rigtig mange andre også har - lige meget om der står januar eller juni i kalenderen.Fordi der helt grundlæggende er rart at være, fordi der er trangt, men højt til loftet, og hjemligt, men hverdagsbrydende.Denne aften oplevede vi en service fra Pizzeria 54' s tre kvindelige tjenere, der med deres begejstring, opmærksomhed, viden og sødme burde gøre resten af byens restauratører misundelige.Pizzeria 54 får deres 4 hjerter i håbet om, at niveauet i både køkkenet og på gulvet holder standarden, når der bliver rigtig travlt. For det gør der.ibyen@pol.dk Vi havde brug for Pizzeria 54 den aften i januar, og det føler jeg mig overbevist om, at rigtig mange andre også har - lige meget om der står januar eller juni i kalenderen.
Folkene bag Osteria 16 og Spaghetteria har åbnet et tredje trattoria. Maden er god og simpel, og servicen er forbilledlig.
»Det kunne lige så godt være New York,« sagde min hustru, og det havde hun faktisk ret i, selv om det altså var og er Aalborg og vistnok heller ikke bilder sig andet ind. Men det åbne, let rå og drøntravle lokale, der er rammen om nyåbnede restaurant Textur, byder virkelig på en slags newyorkerstemning, og de spisende gæster ved bardisken i vinduet understreger den urbane ånd. Succesen synes ret øresønderrivende, og Textur har nærmest slået rekord i forhåndsreservationer; der er virkelig sket noget i Aalborg på det felt, og de endog meget favorable priser spiller selvfølgelig også ind: tre retter med vin-eller saft-menu til 333 kr. og så trinvis opad til hele udtrækket med syv retter, champagne, snacks, sødt og avec, der står i 1.111 kr.Det kan nok kun lade sig gøre netop med bordene fuldt besat.Da vi glemte MolslinjenDet er de for nærværende. Vi ankom noget før vores reservation (kl. 20.45), men det lykkedes den venlige tjener at trylle os ind alligevel (vi må have set livstrætte og opgivende ud, Molslinjen var halvanden time forsinket), og de enormt effektive og dygtige unge piger, der kører service, må i det hele taget fremhæves; de er nærmest udanske i deres årvågenhed og nærvær, og det kræver situationen også, hvis et så travlt sted skal lykkes.Derfor fortrak vores tjener heller ikke en mine, da jeg præsenterede hende for fire medbragte flasker vin, og nej, så meget skulle vi ikke drikke, men jeg ville gerne smage dem. På Textur kan man som ikke ret mange andre steder medbringe sin egen vin uden at betale proppenge, og det blev da også håndteret yderst professionelt fra start til slut, og propperne blev behørigt gemt, som jeg nervøst bad om; en enkelt af de medbragte vine havde en umulig tør, smuldrende prop, men også den udfordring blev klaret gesvindt, hatten af for det.Stedet har også selv et mindre, men udmærket vinkort, og de fleste vælger nok de glas, der for små penge ledsager maden, men jeg havde altså lyst til at teste BYOBkonceptet.Surf'n'turf en miniatureVi lagde ud med snacks og østers perle blanche.Tatar med silderogn og en tomatiseret majo var en vovet variant af surf'n'turf, men det virkede. Blåmuslinger ankom i en fermenteret grøntsagsjuice med besked om at vente tre minutter, og det gjorde vi, men eksperimentet slog fejl - muslingerne var ikke ordentlig tilberedte, og idéen synes da også at gå imod al gængs viden om tilberedning af muslinger (men derfor kunne man jo godt være blevet overrasket). En falafelvaffel var gjort på gule ærter i stedet for kikærter, en sjov idé, og det virkede, der var dekadent dybde i den, og den meget lækre dressing på gedefriskost var fint modspil.Champagnen var fra altid pålidelige og altid gode André Clouet, og med en pris på 135 kr. for en slank flute af den drik er den bestemt betalt, men pengene skal jo tjenes et eller andet sted.En let indledning i form af kryddersaltet og koldpocheret laks på urter og kold kartoffelcreme havde fin dybde i laksesmagen (95 kr.), og selv om kombinationen måske ikke var omvæltende, så fortjener laksen jo al mulig opbakning, for den smager godt, når den ikke er fyldt med gift. Kartoffelcremen var asiatisk inspireret med limesaft og sukker og så alligevel ikke, for der var også tilsat ymer, spillede virkelig flot og havde den rigtige sursøde balance, der sammen med den bløde creme var et perfekt underlag til laksen.Det er Dennis Juhl Christensen, tidligere succesrig kok på Ruths Hotel i Skagen, der har åbnet Textur. Han var der ikke på aftenen, for han har ikke bare åbnet ny restaurant, han er også netop blevet far, så han har nok at se til. På den nye adresse er han helt sig selv og behøver ikke tage hensyn til Skagens krævende stamgæster, men fra dagene på Ruths har han medbragt en af signaturretterne, kartoffel med østers og kaviar (195 kr.). Nu er den tilføjet friterede kartoffelskræller i løvstikkeolie, for det er en pointe her, at intet må gå til spilde. Den let pocherede perle blanche østers var garneret med æggeblommecreme, og engle sang, da kaviar og østers fandt sammen til en højere enhed, og kartoflen gjorde sit arbejde og agerede fin baggrundsmusik; stærkt vanedannende ret.Vegetarisk åbenbaringNæste indslag var for min hustrus vedkommende en grøntsagsfrikassé med sauce på ristede kartoffelskræller (185 kr.), og den var lidt af en åbenbaring; grillet kejserhat og spidskål, syltede asparges holdt sammen af æbleddike og grøntsagsfond. Her var der så meget knald på smagen, at det kunne have omvendt selv den mest forhærdede kødspiser til den vegetariske tro. Torsken (dagens Skagensfisk) rullet om en souffléfars af samme og serveret på kål med æbleeddike og en muslingefumé - var en elegant servering, om end mindre overraskende.Næste runde var af en eller anden grund mislykket.Mine kalvebrisler var markant overtilberedte, og vel indrømmer jeg gerne, at jeg selv, sådan rent personligt og privat, har en meget frankofil tilgang til tilberedning af brisler (læs: meget blidt stegt og cremede i midten), men dette var hinsides smag og behag; brislerne havde konsistens som små gummibolde, og tilbehøret - olie på ramsløg og persille, pyntet med rød skovsyre, ramsløgkapers og æble - reddede dem naturligvis ikke, og det gjorde heller ikke den moderigtige misobouillon, Texturs egen version på hengemte grøntsager og gule ærter og i sig selv ikke videre spændende eller lækker. På den anden side af bordet var torsken, dagens Skagensfisk i en ny udgave (195 kr.), markant oversaltet, og selv om den grillede porre, den marinerede agurk og den letrøgede muslingefumé formildede indtrykket, stod den ikke til at redde.Min farserede kylling (205 kr.) bar i nogen grad præg af - gætter jeg på - at være tilberedt sous vide; den var perfekt stegt og meget saftig, men savnede meget noget kant.Hertil syltet agurk og grillet porre og den lille risotto-lignende konstruktion af perlebyg og perlespelt smagte af - ja, spelt, dvs. ikke så omvæltende meget, om end den cremede hønsesauce trak i den rigtige retning.Mindeværdig ostedessertVi rundede af med smørstegt rugbrød, hybenpure, krystalliseret hvid chokolade fra Arla Unika. "Sirius"-ost med hvid chokolade &amp; hyben (95 kr.), og her spillede alle elementerne fornemt sammen til en ostedessert, som jeg stadig kan huske, og jeg har ellers ingen sød tand. Hvid chokolade er jo ellers netop noget sukret stads, men osten bragte tingene i balance, og der var både crunch og syre tilmed.Således var vi både oppe og nede den aften på Textur, men hovedindtrykket forbliver dog endog rigtig godt: Dennis Juhl har lagt sit sted meget ambitiøst an, og i store træk spiller det, ikke mindst fordi hans hold af tjenere formår at holde trit med ambitionen og belægningen, det almindelige (og forståelige) mylder af mennesker.lillelund@jp.dk Her var der så meget knald på smagen, at det kunne have omvendt selv den mest forhærdede kødspiser til den vegetariske tro...
Dennis Juhl har forståelig succes med sin nye restaurant, Textur, hvor man tilmed må have sin egen vin med.
Satan stiller det første spørgsmål i Bibelen - ved at stille spørgsmål ved Gud." Har Gud virkelig sagt, at I ikke må spise af træerne i haven?", spørger slangen snedigt og baner sådan vejen for menneskenes syndefald med sin tvivl.Gud stiller så Bibelens næste to spørgsmål til menneskene: " Hvor er du?" og " hvor er din bror?". For da er menneskene allerede faret vild for sig selv og hinanden.I Anne Lise Marstrand-Jørgensens nye roman " Sorgens grundstof" stiller Satan til gengæld mange spørgsmål direkte til Gud, som hun kønsneutralt vælger at kalde " guden" i sin roman, der både er inspireret af skabelsesberetningen og af Jobs Bog. For mens skabelsesberetningen giver et bud på, hvordan lyset og livet kom ind i verden, giver Jobs Bog et bud på, hvordan mørket og lidelsen kom ind. Og begge dele optager hende: " Min roman er skrevet på en sorg over, at historien gentager sig med al sin grusomhed.Det fik mig til at tænke over, hvor al den ondskab begyndte. I begyndelsen tænkte jeg, at romanen skulle begynde, da menneskene første gang gik ud af Afrika.Men jeg gik hele tiden længere tilbage og endte ved skabelsen. Det gav mig et råderum til at sætte mine store spørgsmål i perspektiv.Alle mennesker stiller sig spørgsmålet ' hvorfor er der ondskab?'. Og jeg ville ikke have Djævelens advokat med i bogen, nej, jeg ville have Satan med. Han skulle stille spørgsmål. Og jeg ville også gerne stille det gode over for det onde som i Jobs Bog," siger forfatteren og tilføjer: " Jeg elsker Jobs Bog, der måske er Bibelens mørkeste bog, fordi den handler om menneskers uforklarlige lidelse, så man forstår også godt, hvorfor den er gemt godt inde i Bibelen. Den er så rå, at den taler direkte til en, mens skabelsesberetningen virker mere abstrakt og poetisk. Men begge fortællinger handler om, hvor det gode og onde kommer fra," siger Anne Lise Marstrand-Jørgensen og peger på, hvordan Jobs Bog begynder med en dialog mellem Satan og Gud, hvor Satan får lov til at teste Guds tjener Job.Guds job til Job er således lidelse, og man kan joke med, at Bibelens svære centrum derfor er " Job-centeret". Selvom den er gemt langt inde i Bibelen, er Jobs Bog efter sigende faktisk Bibelens ældste bog. Og på den måde spejler Bibelens begyndelse og dens egentlige begyndelse - Jobs Bog - hinanden, mener Anne Lise Marstrand-Jørgensen." Sorgens grundstof" begynder også med en skabelsesberetning. Den starter dog, før guden skaber lyset, hvor guden skaber Satan, ikke som en lysengel, men ud af mørket som et æg, der klækker af nysgerrighed.Straks Satan er ude, er han fuld af spørgsmål. Og guden lytter og svarer i begyndelsen tålmodigt, inden den går videre med at skabe lyset og alverdens mylder.Men Satan lever op til sit navn og tisser på gudens skaberværk, mens guden sover. Og sådan ødelægger Satan fra begyndelsen det hele.Satan plager guden om at få del i gudens skaberevner, og i romanen giver guden efter og lader endda Satan få 20 procent af mesterværket menneskenes længsler. Det kommer der ikke noget godt ud af, og guden bliver så ulykkelig over menneskenes lidelser og ondskab mod hinanden, at den græder. Og tårerne bliver til " sorgens grundstof" - evnen til at sørge og sørge over andre. Sorgens grundstof sætter sig i skindet på en gigantisk muldvarp, der efter tusindvis af år graver en tunnel til Wien, hvor den mister livet i 1814.Her begynder romanens egentlige historie med, at muldvarpens skind bliver brugt til at indbinde en pragtbibel. Men der er det særlige ved denne bibel, at skabelsesberetningen er revet itu, mens alle, der kommer i berøring med den, bliver smittet med " sorgens grundstof".Og det gør romanens tre hovedpersoner - den jødiske forretningsmand Ben, den armenske antikvitetshandler Hakob og slaveefterkommeren Grace. De tre kommer til at leve unaturligt længe og sorgfuldt - og de kommer samtidig til at fortælle Europas sorgfulde historie om det armenske folkedrab, jødeforfølgelser og slaveri, mens guden og Satans samtaler fortsætter på et helt andet niveau.Det er ikke første gang, at Anne Lise Marstrand-Jørgensen lader sig inspirere af Bibelen og kristendommen i sine romaner. Mens hun slog igennem med sine roste romaner om middelaldermystikeren Hildegard af Bingen, brugte hun Det Gamle Testamente flittigt i " Dronningen af Saba og Kong Salomon".Men den nye roman fører os til gengæld helt op i vor egen tid. Og det er ikke tilfældigt, at skabelsesberetningen er revet itu i den pragtbibel, som går gennem romanen.For hovedpersonerne glemmer også hele tiden deres egen historie: " Menneskene i bogen glemmer, hvor de kommer fra, og så udstyrer de sig med en historie, som ikke er sand. De udstyrer sig med en familie og en baggrund, som de tror er rigtig. For de har brug for at starte forfra.Glemsel er også en nødvendighed for mennesker.Vi er nødt til at se bort fra rigtig mange ting, der foregår, for at kunne overleve.Men når glemsel bliver et anliggende for et helt kontinent, er det faktisk en forbrydelse.For vi kan ikke tillade os at slette vores kollektive hukommelse om det, vi har gjort," siger Anne Lise Marstrand-Jørgensen, der således både minder læserne om det armenske folkedrab og Europas jødeforfølgelser, der ikke kun fandt sted i 1930' erne og Anden Verdenskrig, som nogle tror." I dag giver det ikke mening at sige, at vi er blevet for kloge til folkedrab og krige. For de jo fortsætter stadig." I romanen kalder du krige for Satans triumf og gudens nederlag, men ser du også sådan på det selv? " Satan får også kun de sejre, som guden tillader, i romanen. For det er trods alt stadig guden, der har det sidste ord. Men guden er ikke den Gud, som jeg tror på." Hvad er forskellen? " Jeg tror på en Gud, der har mere styr på det," siger hun og griner, inden hun alvorligt tilføjer: " Men derfor kan det stadig være svært at forstå, hvorfor Gud tillader så meget lidelse.Det er hovedspørgsmålet i Jobs Bog. Og Jesus på korset er jo også den troendes dilemma sat på spidsen. Især hvis man forestiller sig, at han som Job ikke vidste, hvad der skulle ske, men blot blev nødt til at holde fast i et håb midt i håbløsheden." " Påskemorgen slukker sorgen," skriver Grundtvig, men hvor er frelseren henne i din roman? " Han er der ikke, for romanen fortsætter jo netop som en slags undersøgelse af sorg og lidelse som én lang Jobs Bog, hvor Satan får stadig friere tøjler. I min egen tro er der helt klart en frelser og kærlig vejleder. Og som menneske søger jeg også mest mod Bibelens lyse sider, men som forfatter kan jeg ikke slippe dens mørke sider. Mørket er jo også et sted at lade øjnene hvile, og Det Gamle Testamente giver masser af plads til mørke og tvivl. Det er også det store og skønne ved Det Gamle Testamente, at den lader de store spørgsmål stå åbne," siger hun og smiler svagt: " Der er mange mærkværdigheder i Bibelen.Man bliver ikke færdig med at tænke over det. Og det tror jeg heller ikke er meningen.Jeg har gennem tiden mødt mange ateister, der siger, at det må være let at have en tro, når man går igennem svære ting.Jeg synes også selv, at der er fordele ved at have en tro, men man bliver også stillet over for en ekstrem meningsløshed. Hvorfor skal folk miste deres børn? Hvorfor skal nogle mennesker gennemgå så meget lidelse? Det er også et grundmenneskeligt spørgsmål. Men jeg møder mange ateister, der synes, at man skal kunne svare på lidelsens problem for at forsvare sin tro på en kærlig Gud. Men det synes jeg er urimeligt.For det er simpelthen uden for menneskers fatteevne." Skal man så holde op med at stille spørgsmål til Gud? " Bibelen er ret skøn, for den tillader, at man kan være i tvivl. Den tillader, at man kan være på hold med dem, der siger: ' Hvorfor sover du, Gud?'. Det er der plads til. Der er plads til tvivl og ting, man ikke forstår. Og man behøver heller ikke at kunne forsvare Gud på alle områder for at være troende. For det ville være hovmodigt at tro, at vi som mennesker kan forstå Guds tanker fuldt ud." Selvom det er et kors for tanken, at der findes lidelse i livet, synes hun både, at der er håb i bogen og i livet." I min roman har Satan trods alt kun en lille aktie i menneskenes længsler. Og selv sorgen har en smuk side. For den fremkalder også empati, når menneskene genkender sig selv i mødet med deres næste. I det øjeblik man får øje på det andet menneskes menneskelighed, så er der håb. For så hjælper man, tilgiver eller forsoner sig med den anden. Det er, når man glemmer det eller ikke har lyst til at se det, at det går galt. Det er alle de steder, hvor folk glemmer, at de er forskellige, men stadig er én menneskehed, at det går galt," siger hun og tilføjer: " Forskellighederne kan være som en kile mellem mennesker. Det kender man jo også fra et ægteskab, hvor den andens irriterende egenskaber er dem, der ikke passer mig. Og hvis man hele tiden har blikket på de forskelligheder, fjerner man sig fra hinanden.Men hvis man forstår, at vi er styret af de samme grundlæggende menneskelige egenskaber, så finder man nemmere sammen.Og det gælder i alle menneskelige relationer," siger Anne Lise Marstrand-Jørgensen, som ikke føler sig færdig med at stikke muldvarpesnuden ned i Bibelens grundstof og eksistentielle grundfortællinger: " Bibelen er jo grundlæggende for vores fortælling om os selv i den kristne verden.Men det er også et enormt rigt stof. Mennesker kommer jo hele tiden under luppen i Bibelen, som man kan læse som et studie af menneskers sårbarhed, skrøbelighed, sorgfuldhed og håb. Og den pendler hele tiden mellem de enkelte skæbner og den store mening med det hele. Da jeg skrev ' Dronningen af Saba og Kong Salomon' og dykkede ned i Salomons historie, blev jeg også lamslået over, hvordan man opførte sig med alle voldtægterne og mordene i Bibelen.Men der er hele tiden nye lag i Bibelens historier. Hvorfor bliver vi præsenteret for folk med elendighed og elendig karakterstyrke? Jo, for så er der jo også plads til os," siger hun, inden hun følger mig ud i lyset. J.ohrstrom@k.dk WWSom menneske søger jeg også mest mod Bibelens lyse sider, men som forfatter kan jeg ikke slippe dens mørke sider.ANNE LISE MARSTRANDJØRGENSEN, FORFATTER.Fakta: Anne Lise Marstrand-JørgensenFødt i 1971.Dansk skønlitterær forfatter.Debuterede i 1998 med digtsamlingen " Vandring inden ophør". Siden har hun udgivet flere digtsamlinger og romaner.Sit folkelige gennembrud fik hun med tobindsromanværket (fra 2009-2010) om middelalderkvinden Hildegard af Bingen. Senest har hun i 2014 udgivet romanen " Dronningen af Saba og Kong Salomon".De seneste år har hun også markeret sig som debattør og administrator af Venligboernes Facebook-side." Sorgens grundstof" er netop udkommet på forlaget Gyldendal.
interview Der er håb for menneskeheden, når vi genkender os i hinandens sorg, mener forfatteren Anne Lise Marstrand-Jørgensen, der både har ladet sig inspirere af Jobs Bog og skabelsesberetningen til sin nye roman " Sorgens grundstof". Der er hele tiden nye lag i Bibelens historier, siger hun.
Mariakirken på Istedgade i København ser det som sin opgave at hjælpe de socialt udsatte i København, uanset hvem de er, og hvor de kommer fra. Denne forståelse af, hvad næstekærlighed bør være, har dog i den seneste tid skaffet kirken en del kritik på halsen.Pladsen foran kirken bliver af et stigende antal romaer brugt som samlingssted, og det skaber utryghed i kvarteret, mener Grete Mollatt, som driver en butik lige over for kirken.Hun har selv fået stjålet sin taske og sin telefon af mennesker, som hun siger er romaer, ligesom hun hævder, at der hver dag bliver læsset tyvekoster i varevogne lige foran kirken. Dette kan hun dog ikke dokumentere.Grete Mollatt fortalte til Ekstra Bladet, at romaerne bruger kirkens område som toilet og smider deres affald, som kirkens personale rydder op efter dem.Siden da er kirken blevet kritiseret på både sociale medier og af mennesker, der ringer for at klage til kirken." Jeg ser mig selv som et kristent menneske, og jeg har ikke noget imod, at kirken hjælper socialt udsatte, men de her mennesker er kriminelle," siger Grete Mollatt, som længe har følt, at hun har stået alene med problemet.Københavns Kommune skønner, at antallet af romaer, som kommer til hovedstaden for at tigge, samle flasker og for nogles vedkommende begå kriminalitet, aldrig har været så højt, som det er lige nu.I går har Københavns Politi ryddet tre lejre med udenlandske hjemløse i København, og politiet opfordrer til at anmelde lejre, som menes at være utryghedsskabende.Mariakirkens sogne-og korshærspræst Anita Rohwer er klar over, at romaer over en bred kam betragtes som en kriminel gruppe." Men det er ikke noget, vi oplever. Hvis der er en, vi mistænker for at være kriminel, skal vedkommende forlade kirken," siger Anita Rohwer, som er ansvarlig for kirkens sociale arbejde.Hun ser det ikke som sin opgave at skelne mellem mennesker." Jeg aner ikke, hvorfor der i Danmark er et så voldsomt had mod romaer. Vores opgave er at tage os af socialt udsatte mennesker, og vi er ikke sat i verden for at sortere folk.Det kunne vi ikke drømme om. Hvis man er udsat, så er man velkommen i kirken. Vi har altid døren åben, også hvis det er en jyde, der har mistet sine penge og har brug for hjælp," siger præsten.Hun fortæller, at i Mariakirken tilbyder de socialt udsatte brød, som kirken får gratis, og de får lov at hvile på kirkegulvet i bestemte tidsrammer, nemlig fra klokken 12 til klokken 16 og fra klokken 19.30 til 23.Anita Rohwer fortæller, at romaerne kan få rådgivning, men kirken tilbyder ikke opladning af telefoner og gratis kaffe og te, som medier ellers har beskrevet de seneste dage.I stedet kan man købe sig en kop for to kroner, siger hun." Kun hvis de er så forhutlede, at de ingen penge har, kan de få en gratis kop kaffe.Alle kan jo samle to eller tre flasker og pante dem." Anita Rohwer mener, at butiksejere bør se området an, før de beslutter sig for at åbne en butik i den pågældende del af Istedgade, et kvarter, hvor mange hjemløse og andre socialt udsatte holder til." Romaerne bliver også sat til at rydde op, hvis der flyder med skrald og affald foran kirken. Jeg er ikke som præst for høj til at hjælpe dem med at rydde op. Hvorfor skulle jeg ikke hjælpe til? Det er ikke mit arbejde, men der er jo mange ting, som vi gør, selvom det ikke er vores arbejde.Vi hyggesnakker, mens vi går og gør rent. Det har jeg ingen problemer med." Efter præstens opfattelse skubber romaerne ikke de socialt udsatte fra Danmark væk fra området, som det også har været hævdet i den offentlige debat." Det er rigtigt, at vi ikke længere har misbrugere i Mariakirken, men det skyldes, at de har fået stofindtagelsesrum og meget bedre forhold, end kirken kan tilbyde. Så det kan vi kun glæde os over." Ingen af de romaer, der opholder sig foran Mariakirken, ville medvirke i denne artikel.kirke@k.dk 
Pladsen foran Mariakirken i København bruges for tiden som opholdssted af et stigende antal romaer. Butiksejer oplever det som utrygt, men kirken hilser alle socialt udsatte velkomne.
SAN FRANCISCO Livet som moderne, arbejdende prins har ikke altid været let for Harry.Den femte i rækken til den britiske trone blev for nylig i en afstemning bedømt til at have det mest sexede skæg i verden, men med popularitet følger opmærksomhed, og da han bønfaldt pressen om at frede hans forhold til Hollywood-stjernen Meghan Markle, resulterede det i stedet i flere forsider.Som soldat elskede han at gøre tjeneste ved frontlinjen i Afghanistan og "bare" være en af gutterne, men udsendelsen blev afbrudt før tid, da et australsk medie afslørede, hvor han var, og tvang ham til at tage hjem for at undgå, at hans bataljon blev et symbolsk mål.Igennem årene har han oprettet velgørende organisationer for hjemløse afrikanske børn og grundlagt Invictus Games for invaliderede soldater, men kritikere ser stadig ham og resten af det britiske kongehus som privilegerede, forkælede snyltere af det øvrige samfund.Prins Harry - eller rettelig prins Henry af Wales - har i årevis kæmpet med at finde sin rolle i dette virvar.På det punkt har hans storebror, prins William, haft det lettere. Det har fra begyndelsen stået klart, at William på et tidspunkt skal overtage familiefirmaet og blive konge.Men det står ikke skrevet nogen steder, hvad Harry skal lave.Ingen af de to brødre har haft en let begyndelse. William var 15 år og Harry 12, da de gik med bøjede hoveder efter deres mor, prinsesse Dianas, kiste igennem London. Begravelsen blev fulgt af millioner i hele verden på tv.William voksede op uden de store udskejelser og gjorde, hvad der var forventet af ham: giftede sig og producerede børn til tronarvefølgen. Men Harrys liv var en konstant kilde til nye historier i tabloidaviserne om fester og kærester, marihuana og pinlige udtalelser.Der var dengang, han tog til en kostumefest i en naziuniform, hvilket han undskyldte for. Eller den gang han blev fanget på kamera, mens han refererede til en soldaterkollega med et racistisk udtryk. Harry undskyldte igen.Våd fest i Las VegasDer var også nøgenbillederne med hans private kronjuveler, der blev luftet ved en våd fest i Las Vegas. Billederne cirkulerede, hvilket fik Harry til at konstatere, at han nok havde svigtet både sig selv og sin familie, men også at han burde kunne forvente retten til et privatliv, da han var på et privat område.Historierne fik medierne til at døbe ham partyprinsen. Familiens sorte får. Ham, som måske ville ende som den pinlige for den øvrige del af familien.»Prins Harrys ensomhed: dumpet af BEGGE sine højt elskede, jaloux på Williams lykkelige familie - og snart 30,« skrev tabloidavisen The Daily Mail med fede bogstaver så sent som i 2014. Men trods alle udskejelserne har Harry altid været populær.Han har en charme og en umiddelbarhed, som får mennesker omkring ham til at føle sig godt tilpas, hvilket har fået mange til at drage paralleller til hans mor, prinsesse Diana.Folk elskede det, da han skulle løbe om kap med verdens hurtigste mand, Usain Bolt, og tyvstartede, mens Bolt så væk. Eller da han stoppede op midt i en tale for at redde en kvindes hat, der var fløjet væk i vinden. Eller gik på knæ på gaden for at give en lille pige sin ene sko på igen, efter at hun havde tabt den.I de seneste år har han også lagt den drengede vildhed bag sig og er begyndt at tage mere ansvar. Iagttagere siger, at turene til Afghanistan modnede ham. Selvom han siden har forladt hæren, har han ikke vendt uniformerne ryggen, men arbejder nu for at hjælpe soldater, der vender sårede hjem fra krig. I efteråret 2016 deltog Harry i en velgørenhedsmarch på 1.600 km med fem sårede soldater. I 2013 gik han mere end 300 km til Sydpolen ud fra samme koncept.Det var også i denne nye periode af sit liv, at han opfandt Invictus Games, hvilket nu er blevet afholdt i London, Orlando og senest Toronto. Det var i øvrigt her han mødte Meghan Markle - bedst kendt som Rachel Zane i tv-serien "Suits," og britisk presse spekulerer i, om parret er forlovet.Hans velgørende arbejde i Afrika har, som hans mors, humanitære formål; via organisationen Sentebale hjælper han børn smittet med hiv og aids. Men det seneste skud på stammen er hans fokus på mental sundhed.Projektet blev igangsat tidligere på året med et meget personligt interview, hvor han åbnede op for, hvordan hans mors død havde fået ham til at lukke følelsesmæssigt ned i 20 år, før han efter pres fra sin bror endelig søgte hjælp til at håndtere det.»Min måde at håndtere det var at stikke hovedet i sandet og afvise nogensinde at tænke på min mor, for hvad ville det hjælpe,« sagde han i april til The Daily Telegraph: »Pludselig kom al den sorg, som jeg aldrig har håndteret, op til overfladen, og det var, som om der faktisk er en del her, som jeg er nødt til at håndtere.« Prins Harry fortalte også, at det konstante offentlige søgelys fik ham til at føle, at han »flere gange var meget tæt på et totalt sammenbrud«.PublikumsfavoritHan besluttede sig for at gå ud med sin personlige beretning i håb om, at det kan bryde det tabu, der ofte er omkring mentale problemer. Bemærkelsesværdigt er det også noget, som han har arbejdet tæt sammen med sin bror William og Kate om. Mangeårige kongelige kommentatorer kalder trioen Team Windsor og siger, at det er dem, som sammen kommer til at skrive det næste kapitel for den britiske kongefamilie.heidi.plougsgaard@jp.dk Min måde at håndtere det var at stikke hovedet i sandet og afvise nogensinde at tænke på min mor, for hvad ville det hjælpe? Prins Harry om sin reaktion på sin mors død.Fakta: BLÅ BOG Prins HarryDøbt: Prins Henry Charles Albert David, men er altid blevet kaldt Harry.Født: 15. september 1984 på St. Mary's Hospital i Vestlondon.Søn af afdøde prinsesse Diana og den britiske tronarving, prins Charles.Efter at Harrys storebror, prins William, har fået børn, er prins Harry blevet skubbet ned som den femte i rækken til den britiske trone.Harry er uddannet fa Eton College og militærakademiet Sandhurst. Han har to gange gjort militærtjeneste i Afghanistan og blev i hæren tiltalt under navnet "Wales." Efter 10 år stoppede han i 2015 med rang af kaptajn og fokuserer nu på velgørende arbejde og kongelige forpligtigelser.
Prins Harry er med sin charme og flotte skæg en publikumsfavorit. Men har ikke altid haft let ved at finde sin rolle. Onsdag og torsdag er han på sit første offcielle besøg i Danmark.
Statsministeren skrev i fredagens kronik i denne avis, at han ikke fattede, hvordan nogle skoleledere kunne sige nej tak til at få del i en pulje, som regeringen sætter på højkant, hvis skolerne i hvert af de tre år, som projektet løber, formår at sænke andelen af elever, som får karakteren under fire i dansk og matematik med fem procentpoint.Undervisningsminister Merete Riisager, økonomi-og indenrigsminister Simon Emil Ammitzbøll og spidskandidat for LA i København, Alex Vanopslagh, følger op med et debatindlæg i avisen 29.5.om samme emne, og de slutter med at tale om »voksne, som løber fra deres ansvar«, og med at spørge om, hvorfor vi i København gør, som vi gør.Det vil vi gerne forsøge at svare på. Vi er de syv skoleledere i København, som efter at have tænkt os grundigt om har valgt at sige tak, men nej tak til præmiepengene.Vi er selvfølgelig grundlæggende meget positive over for regeringens interesse for at løfte de fagligt svage elever. Den interesse deler vi fuldt og helt. Men sagen er, at vi allerede er i fuld gang med arbejdet.Skolerne er allerede i udviklingsforløb, som vi på skolerne har tilrettelagt i et samarbejde med fagfolk fra vores forvaltning.Vi er i gang og arbejder efter skræddersyede planer for, hvordan vi f. eks. højner elevernes færdigheder i dansk og matematik, får flere elever godt af sted i en ungdomsuddannelse og mindsker ulovligt fravær. Og vi kan se, at indsatserne bærer frugt.Vi er i en god udvikling og rykker lige nu vores børn og unge relativt hurtigere end børn i resten af landet. Sagen er, at vi gerne vil beholde snuden i de spor, som er lagt ud, og bruge alt vores krudt på det.Nogle vil måske spørge, hvorfor vi dog ikke bare har sagt ja til at gå med i regeringens program, fortsætte med at gøre det, vi er i gang med, og så indkassere bonussen, når året er gået og resultaterne viser sig. Men så nemt er det jo ikke.Der er fra ministeriets side lagt op til, at vi skal hive ressourcer væk fra børnene og deltage i kick off-konference, temadage og netværk, at vi skal lægge mandetimer i at forholde os til materiale fra ministeriet, som de vil have en forventning om, at vi vil begynde at bruge i det daglige arbejde, der er lagt op til, at vi skal klæde konsulenter fra ministeriet på, så de er i stand til at tilrettelægge konkrete indsatser, som ministeriets konsulenter så synes, at vi skulle arbejde med. Og endelig ville det være forventningen, at vi skulle sætte de af ministeriet anviste indsatser i gang og være med til at evaluere dem.Det er altså vores vurdering, at vi vil bruge mange lærer-og lederressourcer på regeringens program, og de ressourcer ville gå fra indsatser, som vi er i gang med, og som vi kan se har effekt. Det er altså langtfra en gratis omgang, som man ellers kan foranlediges til at tro, og vi vil med stor sandsynlighed miste momentum i vores skolers udvikling, hvis vi afviger fra de spor, vi lige nu følger. Til ugunst for børnene.Vi ser os selv som ansvarlige og ambitiøse skoleledere, som hver dag går på arbejde med det formål at lave en skole, som løfter alle børn fagligt, og vi kan se, at de indsatser, som vi sammen med vores medarbejdere og forvaltningen har gang i, virker. Og det er vel at mærke vedvarende indsatser, som ikke stopper om tre år, som præmiepengene gør. Derfor har vi sagt nej tak.Vi kan se, at de indsatser, som vi sammen med vores medarbejdere og forvaltningen har gang i, virker.
SKOLEPULJE Vi risikerer at miste momentum i vores skolers udvikling, hvis vi afviger fra de spor, vi lige nu følger. Derfor takker vi nej til regeringens skolepulje.
Serien af skud, der forrige søndag blev affyret mod ruderne til en tyrkisk klub, kan knyttes til et opgør i bandemiljøet. Det vurderer kilder med indsigt i sagen.Skyderiet skete 30. april ved 22-tiden, hvor en maskeret mand steg ud af en bil, der holdt på Vesterbrogade.Målrettet løb han de få meter ned ad Viktoriagade, hvor han udefra affyrede fem skud mod den tyrkiske klub, der ligger i kælderen.Derefter flygtede han tilbage til bilen, der kørte væk.Selv om ingen blev ramt, var flere tilfældige tæt på at blive det.Sagen er foreløbigt uopklaret.- Vi jagter fortsat gerningsmanden.Og vi har heller ikke fundet bilen, der blev brugt ved episoden, fortæller Steffen Th. Steffensen, efterforskningsleder i afdelingen for organiseret kriminalitet, Københavns Politi.Kilder med indsigt i miljøet fortæller til Ekstra Bladet, hvordan skyderiet skal ses i lyset af et opgør i bandemiljøet, der tidligere samme dag havde medført et andet skyderi.Her blev der om morgenen affyret skud i Dalslandsgade på Amager. I forbindelse med skyderiet blev politiet kaldt til området, hvor de gennemførte tekniske undersøgelser.Senere dukkede en 23-årig bandefigur med indvandrerbaggrund op på Rigshospitalet med skudsår i armen.Kan have taget fejlSamme aften blev der så affyret de omtalte skud mod den tyrkiske kælderklub i Viktoriagade.Og kilderne fortæller, hvordan skyderiet i Viktoriagade ikke var en ' bytter'. I stedet skal det være samme gruppering, der om morgenen skød og ramte den 23-årige, som atter var på spil og affyrede de fem skud mod kælderklubben.Kilderne fortæller også, hvordan gerningsmændene muligvis har taget fejl og har skudt imod den forkerte kælderklub.Hvad striden præcis bunder i, vil kilderne ikke fortælle.Københavns Politi vil ikke kommentere Ekstra Bladets oplysninger.- Vi arbejder på at stykke et motiv sammen i forhold til sagen. Her er der flere forskellige vinkler, fortæller Steffen Th. Steffensen.Kælderklubben i Viktoriagade er nabo til den populære ølbar Mikkeller.Og uden for denne sad der flere gæster, ligesom der også var en del andre mennesker i gaden på det pågældende tidspunkt.Politiet hører fortsat gerne fra vidner eller andre, der måtte sidde inde med oplysninger i sagen. Politiet kan kontaktes på telefon 114.fish@eb.dk 
Politiet jagter fortsat gerningsmænd til skyderi mod kælderlokaler på Vesterbro.
Er det gamle Vesterbro fortabt?. 

I et lille hjørne af en meget hektisk bydel ligger et nedrivningstruet område, Slagtergårdene på Vesterbro i København. Side 36. 
KØBENHAVN.
Juletræssalget er i gang, og mens borgerne på Vesterbro shopper småt, shopper frederiksbergere højt. Alle shopper til landets måske dyreste meterpris. Side 16. 
Nyheder.
Jeg er fan af, at København er en fremsynet by, hvor der er plads til forskelligheder - nogle har brug for et maratonløb, andre har brug for legepladser og parkeringspladser eller en jazzfestival, og så er der dem, der én dag om året på Vesterbro sammen med 100.000 andre mennesker danser, fester, drikker og er glade til tonerne af den musik, som de kan lide Siddik Lausten, gymnasielærer, beboer på Vesterbro iKøbenhavn.På Politiken.dk.

Dansk Cyklist Forbunds Københavnsafdeling sætter cykling som tema i valgkampen.Afdelingen arrangerer lørdag den 21. oktober et cyklende debatmøde med kandidater fra ni partier til det kommende kommunalvalg.Der er debatstop på Vesterbro, Nørrebro og Østerbro, hvor BR-kandidater fra de opstillede partier giver deres syn på den fremtidige udvikling af cykelbyen København.Mød kandidaterne ved Vesterbro Torv klokken 14, ved Sankt Hans Torv klokken 15 og Gunnar Nu Hansens Plads klokken 16. Kig efter Cyklistforbundets knaldrøde ladcykel!.
KØBENHAVN.
Vesterbro er som en magnet på både mennesker, virksomheder og kulturliv - og ikke mindst mangfoldighed. Det skaber positive ringe i vandet, som breder sig over flere brancher og giver et tydeligt udslag i udlejningsaktiviteten på Vesterbro og i Carlsberg Byen.Når man træder ind på Vesterbro - ligegyldigt om det er fra Valby Bakke, Vesterport eller Værnedamsvej - så fornemmer man en særlig stemning eller måske snarere en særlig ånd. Det er vanskeligt at sætte en finger på, hvad det helt præcist er, men humlen skal nok ikke kun findes i Carlsbergs øl, men i det unikke mix af historie, kulturliv og entreprenørskab, som gennem tiden har tiltrukket mange forskellige og driftige mennesker.Dog må man nok tilskrive ølbryggeren Carl Jacobsen en betydelig del af Vesterbros -og Valbys -ånd, idet han med sin innovative virksomhed stiftede både Carlsbergfondet i 1876 og Ny Carlsberg Glyptoteket i 1899 og på den måde skabte en forbindelse mellem erhvervsliv, forskning, samfund og kulturliv.Det rå Vesterbro har de seneste år fået modspil af en hidtil uset karakter. Det Vesterbro, mange kender, med Istedgade og den hårde del af København, har fået modspil i form af et ungt og spirende miljø med alt fra stilede jakkesæt til solbriller og moderigtige cowboyjakker. Bydelen taler i dag til mange befolkningsgrupper og ingen, der besøger København kan undgå at blive smittet af den gode stemning og mangfoldigheden i denne bydel.Få steder er Vesterbros diversitet lige så tydelig som på ejendomsmarkedet. En bydel i rivende udvikling kan først og fremmest mærkes på ejendomsmarkedet, og få steder har forandringen været lige så tydelig som på Vesterbro de senere år. Med opførelsen af Carlsberg Byen har Vesterbro og Valby fået en helt ny dimension, der kun har gjort bydelen mere interessant og værd at besøge. Det klassiske og det nye i skærende kontrast og alligevel i skøn forening er noget helt unikt.I dag har Vesterbro genopfundet sig selv påny - fra at være et halvsnusket og uinspirerende industri-og arbejderkvarter op gennem 1980' erne til nu at være en farverig og dynamisk bydel med pulserende musiksteder, caféer og et rigt handels-og kulturliv.Dertil kommer dette års åbning af det nye madmarked, WestMarket, i hjertet af Vesterbro i det gamle Toves Galleri. På smuk vis kan man også se, hvordan den nye bydel, Carlsberg Byen udvikler sig med forståelse for at forene den gamle Jacobsen-ånd med moderne bæredygtige byggerier - samtidig med, at en sund blanding af boliger, uddannelsesinstitutioner, detailhandel og virksomheder skyder op mellem hinanden.EN BYDEL MED POTENTIALEEksklusive skønhedsbutikker, som Atelier Rebul, nyskabende restauranter, som Cofoco, og hippe bryggerier, som Mikkeller, har alle fundet deres vej til kontrasternes bydel. Det er på ingen måde tilfældigt, og det er med garanti kun starten af en bølge af virksomheder, der ser potentialet i Vesterbro som Københavns go-to bydel.Vesterbrogade, der som få andre gader indeholder madkultur af høj kaliber. Tivoli, der som intet andet sted kan samle mennesker omkring kulturelle oplevelser og sidst men ikke mindst Istedgade og alle dens sidegader med en endeløs perlerække af butikker for den sofistikerede såvel som personen med hang til de simplere ting i livet.En ny portefølje af virksomheder begynder at åbne øjnene for mulighederne på Vesterbro.Diversiteten i de virksomheder, der flytter adresse til Vesterbro, er enorm.Det er svært at finde andre bydele i København der i lige så høj grad påstår at have det hele - og rent faktisk lever op til det. Med opførelsen af Carlsberg Byen kommer også hidtil usete muligheder på grænsen mellem Vesterbro, Valby og Frederiksberg og åbner døren for en helt ny type virksomheder, der blot øger denne diversitet. Med blandingen af nyt og gammelt, råt og poleret, festligt og seriøst giver Vesterbro muligheder til alle der er i stand til at se potentialet.Om man går klædt i jakkesæt, de sidste nye jeans eller bare nyder, at der er liv og glade mennesker, så er Vesterbro et sandt mekka for virksomheder, der vil det bedste og vise sig frem i København.STOR EFTERSPØRGSELI kraft af den store tiltrækningskraft, som Vesterbro og Carlsberg Byen har, oplever vi hos Newsec en stor efterspørgsel fra både små og store erhvervsdrivende på oplagte lokaler og ejendomme i kvarteret.Første halvår af 2017 har vi udlejet ejendomme og lokaler til 11 forskellige virksomheder fordelt på hhv. Vesterbrogade og i Carlsberg Byen - og udbuddet kan faktisk slet ikke følge med efterspørgslen.Vi har i området blandt andet udlejet til restaurant Cofoco, mikrobryggeriet Mikkeller, det digitale bureau Signifly og interesseorganisationen RettighedsAlliancen. Det er for mange lejere i de mere kreative brancher vigtigt at være fysisk til stede i et mangfoldigt og kreativt miljø som Vesterbro og Carlsberg Byen, da det netop er kreativitet, vækst og innovation, som disse virksomheder skal leve af i fremtiden.
Eksklusive skønhedsbutikker, som Atelier Rebul, nyskabende restauranter, som Cofoco og hippe bryggerier, som Mikkeller, har alle fundet deres vej til kontrasternes bydel.
Hverken beboerne i bydelen eller retsfølelsen i samfundet kan acceptere, at afviste asylansøgere tager narko og gør gaderne usikre for næsen af politiet. Det er ikke det København, vi ønsker.Leder i Politiken om fixerummet H17, som ifølge naboerne har fået problemerne med narko på Vesterbro til at vokse.

Privat 32 år, bor på Vesterbro. 

Mange familier drømmer om at skifte københavnerlejligheden ud med et hus i forstaden. 

Natten til onsdag forsvandt en belgisk bus på Vesterbro i København. Men i går var den stadig ikke fundet. Politiet beder derfor fortsat offentligheden om hjælp til at finde den efterlyste bus/ ritzau/.

Realityprogrammer og røde løbere var no get af det, der gjorde den danske realitydeltager Irina Olsen kendt i of fentligheden. Nu starter endnu et nyt kapital for bloggeren, der i øjeblikket er ved at gøre klar til at skifte lejligheden på Vesterbro i København ud med et rækkehus nordpå.

Hans Haahr Larsen og familie var trætte af at bo mørkt og gik på jagt efter lys, udsigt og beliggenhed i København. 

Haven-festivalen lignede en byfest for Vesterbro i København, hvor man har korslagte arme og bærer solbriller om natten. Imens stod folk med armene i vejret på Smukfest i Skanderborg. KULTUR Forsiden. 

Om-og tilbygning af Bocenter Harridslev i Randers Kommune, ombygning af lokaler i Vestfjendsskolen og Frederiks Skole i Viborg Kommune, service af ABA-anlæg i Randers Kommune, støjmåling for Nordisk Folkecenter for Vedvarende Energi, renholdelse af fortove på Vesterbro, Nørrebro og Amager i Københavns Kommune mv. 

Privat Født 1978 i Aalborg. 

Søndag skal Vesterbromesterskabet i gadefodbold afgøres. Det sker i Istedgade til en stor gadefest, som Vesterbro Lokaludvalg sammen med Mændenes Hjem og lokale beboere står bag. Gadefesten skal først og fremmest fejre naboskabet og fællesskabet på Vesterbro, og derfor er alle velkomne, både familier, hjemløse, turister, unge og børn. Udover gadefodbold vil der også være loppemarked, hvor flere af vesterbrogenserne sælger ud af alverdens sager. Der vil desuden være masser af underholdning og gøgl for børnene. Dagen igennem vil DJs og livemusikere stå for stemningen, og man kan bl. a. glæde sig til at høre følgende navne: DJ Curious, Per Kristensen Band, Benjah Cirkus Panik og Humørekspressen. Der vil også være masser af boder med mad og drikke.Gadefest i Istedgade Istedgade Kbh V.
Byliv.
En vodkaflaske til otte mio. kroner, der blev stjålet fra baren Café 33 på Vesterbro i København, er fundet på en tom byggeplads i Charlottenlund, " Flasken er nu i politiets varetægt, den er umiddelbart intakt og vil blive undersøgt, skriver politiet på det sociale medie Twitter. Vodkaflasken blev stjålet fra ejeren Brian Ingbergs vodkasamling på Vesterbro i København.Flasken er en unik Russo-Baltique vodka.Den er desuden lavet af ikke mindre end tre kilo guld og tre kilo sølv.Tyveriet har betydet, at Café 33 har installeret ekstra låse, skiftet nøgler og sat nye alarmsystemer op.

I København bliver lejligheder med to værelser solgt 18 pct. hurtigere end større lejligheder. 

Roberts Osis havde egentlig boet en hel del år på Vesterbro, før han begyndte at tage billeder af den københavnske bydel, som så mange mener så meget om.Næsten dagligt har den 29-årige gadefotograf loadet fotos fra gadelivet op på sin instagramkonto @vesterbros_ gader, men nu har Robert også udgivet billeder i bogform. Her en lille hilsen fra en varm husfacade en solrig dag, som der egentlig er en hel del af på Vesterbro. Svært at forestille sig lige netop i disse dage. Men vi ved jo, at det kommer igen. Ligesom de glade farver på Dannebrogsgade 33 nok skal holde sig hele vejen til foråret.Robert Osis bog hedder ' Vesterbros gader' og er udkommet på Byens Forlag.

I baglokalet til bøssebaren Jailhouse har "Athena Lady" fundet lim frem fra håndtasken. "Jumbo Jette" har tabt en øjenvippe, som skal på plads, inden Vesterbro Drag Udlejningsservice åbner for aftenens quiz og lotteri til fordel for LGBT-personers rettigheder i asylsystemet. Aftens præmier er toast, flæskesvær og LGBT-T-shirts. Egentlig begyndte det bare med fem mændi et bøssekollektiv, der synes, at det var sjovt at klæde sig ud og gå i byen. I dag er der 10 drags og en praktikant i Vesterbro Drag Udlejningsservice, der hyres til bl. a. havnerundfarter, firmafester, musikvideoer og bingoshows. »Egentlig kan vi jo ikke noget. Det er "fake it ' til you make it",« griner "Athena Lady".. 

Dagen før kommunalvalget, hvor han selv stillede op for Socialdemokratiet i København, blev den 64-årige ildsjæl i hovedstadens byliv Erik Willumsgaard dræbt i trafikken At det skete i en ulykke på cykel er en ekstra deprimerende omstændighed ved Erik Willumsgaards død, for han kæmpede hårdt for bedre og mere sikre forhold for byens cyklister.Erik Willumsgaard, der til sin død arbejdede som kommunikationsrådgiver og konsulent, var medlem af lokaludvalget på Vesterbro, hvor han var kendt af utrolig mange.Hans engagement i bydelens ve og vel var legendarisk blandt andet i en årrække gennem Vesterbro Lokalråd, Eliaskirken og næstformandsposten i Vesterbro Handelsforening.Vesterbro Lokal-Tv er et af de mange andre lokaleprojekter, han har ydet en stor indsats for.Og så var Erik Willumsgaard berømt for sine byvandringer og sin store viden om byen. Og for at være et menneske, der både kunne træffes ved alle mulige debatmøder om byen og ude i Københavns kultur-og folkeliv, som han tog del i med liv og lyst.Som Erik Willumsgaard selv skrev om sin baggrund som kandidat ved kommunalvalget i København, så var han »københavner af anden etnisk oprindelse, jysk, men flytter aldrig nogen sinde uden for Søerne!«. Også på de sociale medier var Erik Willumsgaard omgærdet med varme følelser, fordi han blandt andet på Facebook formåede at skibe sig ud i debatter på en velartikuleret og imødekommende og venlig måde, så også dem, der var uenige med ham, følte sig respekteret.Erik Willumsgaard efterlader sig hustruen Bente og tre børn.

P1 11.30 Hør historier om nogle af de mennesker, der rejser til Danmark i søgen efter en bedre tilværelse. Lytteren blandt andet med hjem til en familie fra Rumænien, fillippinske au pairpiger på Amager og med ind i en en sexelance til prostituerede på Vesterbro." Baglandet remix: Den danske drøm" tilbyder lytteren radioreportager virkelighedens afkroge.

Salget af 11 ejendomme i København til en samlet pris af 900 mio. kr. er en af årets hidtil største transaktioner. 

En grov voldssag udspillede sig natten til søndag på Vesterbro, København.Uvist af hvilken grund var der ballade på Oehlenschlægersgade ud for nummer 39, hvor en mand blev stukket i øjet med en støttefod. Ved episoden blev øjet så slemt læderet, at det efterfølgende måtte bortopereres.To mænd er varetægtsfængslet i 25 dage for overfaldet.

Lars H. Christiansen, Peblinge Dossering 16, København: Hvordan i alverden kan man tale om effektiv terrorforebyggelse, når 80.000 unge kan samles som sild i tønde til den årlige ' Distortion' på Nørrebro og Vesterbro helt uden den adgangskontrol og massive politiovervågning, der f. eks. finder sted før, under og efter en fodboldkamp mellem FCK og Brøndby?. 

31 år, iværksætter, forfatter, konsulent og digital rebel. ... Bestyrelsesmedlem, Fonden Roskilde Festival. 

Programmet tager på tur rundt i hovedstadens forskellige brokvarterer.Priserne er længe steget i Danmarks største byer, og det kan også ses på købsaftalerne på boligerne, der bliver solgt i København. Hold Øst og Vest skal bl. a. finde den rigtige pris på en flot, nyrenoveret lejlighed på hippe Vesterbro samt en lillebitte studielejlighed på Nørrebro.DR1: 20.00.

DR P1 MANDAG 16.03 Journalist Jesper Borup fortæller i " Audiens" om den dag Jesus kom gående ind i hans lejlighed i Valdemarsgade på Vesterbro, og Charlotte Rørth tager Katarina Lewkovitch med ud i Rold Skov for at fortælle om sine møder med Jesus.Fælles for dem er, at de har haft uforklarlige oplevelser, der med ét ændrede deres liv og verdensbillede.

Privat 50 år. Bor på Vesterbro med sin kæreste.  

Danmarks befrielse fra den nazistiske besættelsesmagt den 4.maj 1945 blev i torsdags markeret rundt om i landet.I København gik det traditionsrige fakkeltog gennem Istedgade til Enghaveparken på Vesterbro.I Aarhus mindedes kommunisterne de faldne frihedskæmpere og kz-fanger. Det skete i mindelunden på Skæring Hede, hvor tyskerne henrettede fem sabotører, og på Vestre Kirkegård.

Kraks Fond for Byforskning har lavet et nyt boligprisindeks for Storkøbenhavn. 

HOTELLER Der er godt gang i de byggerier, som hører under " Sport &amp; Fritid". Ifølge " Trends for Byggebranchen 2013-2017" steg aktiviteten i hovedgruppen sidste år med 60 procent til 7,3 mia.kroner.Det skyldes ikke mindst de mange hotelbyggerier, som i øjeblikket pågår i Københavnsområdet.Og den udvikling kommer til at fortsætte nogle år endnu.Således vurderede Ole Egholm, der er regnskabsekspert og indehaver af Dansk Brancheanalyse, i december over for Licitationen - Byggeriets Dagblad, at antallet af hotelværelser står til at stige med 45 procent fra 2016 til 2021.FlerdobletDet anslås, at København rådede over cirka 10.000 hotelværelser omkring årtusindeskiftet.Kapaciteten vil dermed være flerdoblet med en faktor 2,5, hvis prognoserne om yderligere 7.000 værelser oven i de nuværende 18.000 frem mod 2021 holder stik.Ifølge Licitationens branchekilder skyldes den stigende interesse for at bygge hoteller i København en blanding mellem stigende turisme og flere flyruter i Københavns Lufthavn, mange konferencegæster og højere økonomisk vækst med flere forretningsrejsende.Hotelprojekter i hovedstaden(Årstal angiver forventet åbning) Scandic, Kødbyen på Vesterbro - 370 værelser - 2018 Hotel Moxy, Sydhavnen - 228 værelser - 2018 Wakeup, Kalvebod Brygge/ Vesterbro - 585 værelser - 2018/ 19 Cabinn Copenhagen, Kalvebod Brygge/ Vesterbro - 1200 værelser - 2019 CitizenM/ Dagmarhus, Rådhuspladsen - 230 værelser - 2019 Scandic Falkoner, Frederiksberg - renovering/ udvidelse til 332 værelser - 2019 Zleep Copenhagen Arena, Ørestad - 198 værelser - 2019 Centralpostbygningen, Vesterbro (Nordic Choice) - 380 værelser - 2020 Comwell, Nordhavn - 493 værelser - 2020 Scandic Airport, Scanport/ Kastrup - 357 værelser - 2020 Lufthavnshotel (Nordic Choice) - 500 værelser - 2020 Scandic Spectrum, Kalvebod Brygge/ Vesterbro - 632 værelser - 2021 Kilder: Horesta samt diverse hoteller og branchemedier.
Op mod 7.000 nye hotelværelser er på vej i  København, som dermed står til at udvide den samlede kapacitet med knap 50 procent i løbet af de næste fem år.
Den britiske prins Harry var i går i audiens hos dronning Margrethe i anledning af sit officielle besøg i Danmark.Han var også på Vesterbro i København, hvor dagens kolde vejr fik en bemærkning med på vejen, da prinsen hilste på en gruppe tilhørere efter at have spurgt sine sikkerhedsfolk om lov til at gå hen til dem. I dag fortsætter besøget, når han møder krigsveteraner på Svanemøllens Kaserne.Det sker i følgeskab med prins Joachim/ ritzau/.

I aftenens program byder sidste års vinder af " Den store bagedyst", Sune Demant, indenfor i sit hjem på Vesterbro.Sune vil bevise overfor sine gæster, sangerinden Zindy Laursen, politikeren Manu Sareen og indretningsekspert Louise Dorph, at han kan lave meget mere end ekstravagante kager. Sune giver gæsterne et indblik i, hvor stressende " Den store bagedyst" i virkeligheden er, og så disker han op med sin helt egen kreative konkurrence til gæsterne.TV3 MANDAG 19.00.

»Mit hjerte elsker alle de umuligste børn/ de som ingen holder af og ingen kan forstå«. Tove Ditlevsens digt om »stjælebørn og løftebryderbørn« er en af flere tekster, der læses højt, når Kristkirken på Vesterbro holder mindegudstjeneste på forfatterindens 100 års fødselsdag 14 december. Gudstjenesten, der også byder på »Nu sænker Gud sit ansigt over jorden« begynder 17.30. Tove Ditlevsen, der døde i 1976, bliver i øvrigt mindet på flere biblioteker. SAAL. 
Gudstjeneste.
Totalteater Hen over sommeren omdannes København til en stor teaterscene, når festivalen Metropolis rykker ind i byens gader med mere end 60 gratis forestillinger 30 forskellige steder i byrummet. 

Litauens Plads på Vesterbro er de seneste år blevet en af mine favoritpletter i byen. Derfor satser jeg på at være til stede på fredag klokken 14, når pladsens fine pop up-bar (gen) åbner for sommeren. Den hedder ikke, som man kunne tro, Vilnius, men derimod Riga og sælger italienske øl, GTs, vin, bobler, toast og aperol spritz. Ifølge DMI tilmed under blå himmel. Litauens Plads er for øvrigt et glimrende sted at slippe ungerne fri med en bold uden at skulle bekymre sig om biler. 
Drikke.
Jeg kender ingen beboere, der er begejstrede for dette sponsorerede abegilde. Vi er normalt ikke negative, men svineriet, larmen og den efterfølgende stank overgår selv den årelange skraldestrejke i Napoli.Aflys eller flyt Distortion ud på Refshaleøen eller Kalvebod Brygge, hvor der kun ligger banker, hvor de ansatte er gået hjem kl. 16. Eller hvad med Islands Brygge? Nå nåhr nej, her bor overborgmesteren.Henrik Brunstedt, beboer på Vesterbro og speditør, i et debatindlæg i Politiken om Distortion, der begynder i København på onsdag.
KLIP.
FDB Møblers store sortiment af dansk design bliver fra 1. december udvidet med en serie af puder og tæpper designet af tekstildesigner Bettina Juul Eilersen. Serien består af gulvtæppet Hera, som er fremstillet af en blød blanding af hør og uld, samt puderne Leto og Kassandra, som er lavet i hhv. læder/ uld og uld.FDB Møbler åbnede i sidste uge en ny forretning på Vesterbro i København, hvor man kan se nærmere på de nye tekstiler.

Den britiske prins Harry var under sit officielle besøg i Danmark onsdag på Vesterbro i København.Dagens kolde vejr fik en bemærkning med på vejen, da Harry hilste på en gruppe tilskuere. De fik taget billeder af den karakteristisk rødhårede prins, inden han fortsatte ind til KPH Innovation House - et fællesskab for virksomheder der arbejder med sociale, kulturelle og miljømæssige initiativer.Prins Harry var også i audiens hos dronning Margrethe.Torsdag fortsætter besøget, når han møder krigsveteraner på Svanemøllens Kaserne. Det sker i følgeskab med prins Joachim.Ritzau.

En hurtig tur rundt i Indre By i København fortæller allerede historien. Danskerne har taget burgere til sig i uhørt grad, og det har efterhånden skabt en regulær bølge af nye kæder og restauranter.Sanger Lucas Grahams bassist, Magnus Larsson, er også hoppet med på bølgen og skruer nu mere op for sin helt egen burgersatsning.Sammen med bl. a.musikerkolleger har han etableret mini burger-restauranten Sliders og rykker nu til Vesterbro sammen med sine medinvestorer, skriver food-supply.dk.
SØDT.
COPENHAGEN HALF MARATHON 2017I dag løber 25.000 løbere gennem Københavns gader til årets halvmarathon. Starten går kl. 11: 15 fra Øster Allé, og herfra går ruten over Østerbro, Nørrebro og Vesterbro til Frederiksberg og Indre By på en rute, der viser løberne det absolut bedste af byen - Kongens Nytorv, Frederiksberg Allé, Søerne, Østerbrogade og Nørrebrogade samt Marmorkirken, Børsen og Christiansborg er blot nogle af de attraktioner, man vil komme til at opleve i løbet af de 21,0975 kilometer. Foto: CPH Half.

Det fine »Teatret Zeppelin« på Vesterbro har budt på mange gode oplevelser for mit vedkommende.Derfor glæder jeg mig til at tage min søn med ind og se »Under Haadys Skjold«, som har premiere 2. september. Stykket handler om pigen Aisha, som måtte flygte fra sit hjem. Hun nåede ikke at få sit kæledyr Haady med, men holder ham i live i minderne ved at opkalde sit tørklæde efter ham. Forestillingen, der er en genopsætning, blev i 2015 nomineret til en Reumertpris for sin scenografi. Anbefalet fra 9. år. Zeppelin.dk.
Teater.
Våben: En 25-årig mand blev onsdag morgen set kysse et våben i sin bil, hvorefter han blev anholdt for ulovlig våbenbesiddelse. Manden var blevet set af en anden bilist, da de holdt for rødt lys ved Viby Torv. Vidnet kunne oplyse dele af registreringsnummeret og bilens udseende. Politiet kunne anholde den kyssende våbenejer på Vesterbro Torv med et luftgevær. Den 25-årige mand fik beslaglagt sit våben og er nu sigtet. Wang. 

Café Obelix på Vesterbro i København har fået en lige højre fra Obelix' ophav, det franske forlag Albert René.Cafeen må ikke bruge navnet, hverken på bygningen eller på hjemmesiden, lyder det i en dom fra Sø-og Handelsretten.Cafeen mente ellers, at de havde en rettighed til navnet, men det afvises altså af retten.Ankes sagen ikke, skal cafeen ændre navn senest 19. februar 2018.

I dag begynder musikfestivalen Copenhagen Jazz. Blandt de 120 spillesteder, hvor der under festivalen kan lyttes til jazz, er flere af Københavns kirker. Foruden i hovedstadens kirker kan jazzen opleves på torve, parker, teatre og museer, der i anledning af festivalen bliver lavet om til midlertidige scener. Blandt andet kan sommer-jazzen nydes i Elias-og Mariakirken på Vesterbro, hvor Olivier Antunes og andre jazzmusikere leverer musik til ord fra præsterne Birgitte Kvist Poulsen og Jens Johansen. 

Københavnske politikere søger at redde værtshusene i Lille Kongensgade.Fint. Det vækker opsigt og giver points på popularitetstavlen.Knap så rosværdigt, ja ligefrem skammeligt er det, at de samme »godtfolk« tillader, at Slagtergårdene på Vesterbro nedrives og erstattes af noget så nyt og epokegørende som betonbyggeri. Det er lige det, vi mangler for at gøre København til en by med sin egen charme, som man ikke finder andre steder. HANS PAGH KNUDSEN, CHRISTIANSHAVN.

Copenhagen World Music Festival løber af stablen fra den 6. til 10. september og indledes med gratis åbningskoncert på Rådhuspladsen i morgen onsdag klokken 14: 30 med Fitzroy, Mizgin og det russiske pigeband Iva Nova.Københavnerne kan se frem til fem dage med mere end 60 koncerter med verdensmusik på Nørrebro, Vesterbro, Frederiksberg og på Amager.Heriblandt er også en række familievenlige af slagsen.På arbejderen.dk/ kalender kan man læse mere om programmet.rådhuspladsen, København onsdag 6. september klokken 14: 30 Se: arbejderen.dk/ kalender.
VERDENSMUSIKFESTIVAL.
Værksted 1751Udforsker de eksotiske køkkener i bl. a. Mellemøsten uden at miste den nordiske jordforbindelse.April 2016 (S. F.) Sundevedsgade 4, 1751 Kbh. V.Tlf. 22 22 20 03.VäkstCofocos nynordiske Väkst i SP34-hotellet giver meget for pengene men mangler den sidste skarphed. Juni 2016 (S. F.) Skt. Peders Stræde 34, Kbh K Tlf. 38 41 27 27.Tlf. 33 25 30 30.Je t'aimeAlle retter er tavleretter på den ærkefranske bistro Je t'aime i Dybbølsgade på Vesterbro.Februar 2016 (S. F.) Dybbølsgade 9, 1721 Kbh. V.Tlf. 31 26 70 69.Italo DiscoItalo Disco på Vesterbro er et ikke diskotek, men et autentisk italiensk trattoria i øjenhøjde. Januar 2016 (S. F.) Oehlenschlægersgade 5, 1663 Kbh. V.Tlf. 28 58 16 63.The South IndianKøbenhavn har fået sin første restaurant med den velkrydrede sydindiske chettinadmad.Januar 2016 (S. R.) Vesterbrogade 38, 1620 Kbh. V.Tlf. 81 91 91 81.

I anledning af Hans Pagh Knudsens læserbrev 28/ 12 om de nu »fredede« værtshuse i Lille Kongensgade ved Kgs. Nytorv sammenlignet med de dødsdømte slagtergårde på Vesterbro, må det nok pointeres, at vel bringer Berlingske 21/ 12 en overskrift om, at »københavnske politikere freder gamle værtshuse«, men den ejendom, som de to værtshuse ligger i, har været fredet siden 1964! Bygningsfredning sikrer dog kun den pågældende bygning fysisk. Funktioner kan derimod ikke fredes gennem bygningsfredning.Det nye i værtshussagen er konkret det, som Berlingske så rigtigt anfører i underoverskriften og i selve artiklen, at Københavns Kommune vil udarbejde en såkaldt bevarende lokalplan, som åbenbart tager sigte på at beskytte værtshusmiljøerne - hvordan det så nærmere skal kunne lade sig gøre. Det melder Berlingskes artikel desværre ikke noget om? Når dette er sagt, må jeg på vegne af Landsforeningen for Bygnings-og Landskabskultur da også beklage den forestående nedrivning af Slagtergårdene på Vesterbro; vi forsøger forgæves at få dem fredet. HELGE TORM, FMD.F. FREDNINGS-OG BEVARINGSUDVALGET UNDER LANDSFORENINGEN FOR BYGNINGS-OG LANDSKABSKULTUR, SORØ.

Pastor emer. Villy Nielsen, Køge, er død, 84 år.Villy Nielsen blev student fra Tarm Gymnasium i 1953 og teologisk kandidat fra Aarhus Universitet i 1960.Han var herefter lærer i Skive et par år, inden han i 1963 blev sekretær for Kristent Studenter-Settlement på Vesterbro i København, hvor han i perioden 1965 til 1973 var forstander. Siden var Villy Nielsen sognepræst i Herfølge Sogn i 27 år frem til sin pensionering i 2000.Villy Nielsen havde tillige en række tillidshverv. Således var han i seks år formand for Vesterbro Lokalråd, bestyrelsesmedlem for Institutionen Saxoparken i 10 år fra 1965 og frem - han var næstformand for Kristent Studenter-Settlement i 10 år og medlem af Køge Skolekommission i 12 år, heraf otte år som næstformand.I 1969 havde Villy Nielsen et studieophold med socialt arbejde i Philadelphia i USA.Siden pensioneringen dyrkede Villy Nielsen skønlitterær læsning, men også emner som filosofi, teologi og historie samt biografier om for eksempel Kierkegaard, Blicher og Løgstrup.

Trænger du til en tur i byen oven på julemad, julegaver og alt for meget konfekt, er der flere steder i København, hvor barer og klubber holder åbent til langt ud på natten.Et af dem er Riesen på Vesterbro.Her vil man, hvis man altså kan spise mere, kunne mæske sig i natmad. Man kan bl. a. spise hjemmelavet rullepølse og lever postej med surt og andre gode sager, inden man kan hoppe en tur i baren. Det koster 50 kr. at komme ind, og pengene går ubeskåret til Redens sociale arbejde på Vesterbro. På Riesen kan man slukke tørsten i alt lige fra lækre cocktails til masser af spændende special øl og det klassiske bodegasæt. Denne aften er der åbent fra kl. 23 til 05.Juleaften på Riesen Oehlenschlægersgade 36, Kbh V.Juleaften kl. 23.
Fest.
Musik: Gruppen har ageret support for navne som Dizzy Mizz Lizzy, D-A-D og The Sandmen. Nu gæster det københavnske rockband Telescope For The Blind Gyngen i Aarhus, hvor publikum kan forvente en energisk og fandenivoldsk optræden.Bandet, der består af musikere fra Danmark, Irland, Tyskland og England, kombinerer genren indierock med alt fra stadionrock til folk.Teksterne tager afsæt i en række cykelture gennem særligt Istedgade på Vesterbro i København, hvor kontraster møder hinanden - hipsterne, de hjemløse, de handlende, pusherne og de prostituerede, som på hver sin vis indgår i gruppens musik.Telescope For The Blind udgav i 2016 førstesinglen fra sit debutalbum, "And I Know", og er netop nu aktuel med gruppens anden single og musikvideo, der har fået navnet "Vesterbro".Som opvarmning på Gyngen kan man opleve den aarhusianske singer-songwriter Kamille Lindholm, der i april udgav sin første soloudgivelse, "Twice in August".Sangerinden blander folk, pop og lette, rockede impulser, og musikken er inspireret af en opvækst med John Lee Hooker, Jimmy Hendrix og Jeff Buckley som forbilleder.Musikken spiller lørdag kl. 21, og entréprisen er 50 kr. -jha.

Peter Hybel, Halmtorvet 26, København: Både Jesper Christensen, socialborgmester i Københavns Kommune, og integrationsminister Inger Støjberg afviser i Politiken 6. november at gøre noget for de afviste asylansøgere, asylanter og migranter, der i stigende grad ender i misbrugsmiljøet på Vesterbro.Der har ellers på det seneste været en del opmærksomhed om problemet med opråb fra lejerne i Kødbyen og beboere på Vesterbro omkring stofindtagelsesrummet H17 på Halmtorvet.Københavns Kommune har umiddelbart reageret på problemerne og stillet med et bedre renholdningsberedskab og to gadeplansmedarbejdere.Det afbøder måske de værste gener, men det hjælper ikke misbrugerne ud af deres problemer eller asylansøgerne væk fra gaden.Inger Støjbergs kynisme og umenneskelighed i spørgsmålet om asylansøgere er velkendt - senest udstillet i DR 21 Søndags reportage fra hendes besøg i Udrejsecenter Sjælsmark.Men kan det virkelig være rigtigt, at der ikke kan gøres mere? Kunne det tænkes, at hvis forholdene var mere menneskelige i asyl-og udsendelsescentre, ville asylansøgerne ikke ende som udsatte stofmisbrugere på Vesterbros gader? Det spørgsmål vil jeg gerne høre integrationsministerens svar på.

»Elvis, er du pæredansk eller hvad?« spørger Delil Ølmez med blyanten klar til at notere svaret på papiret, der ligger på knallertens bagageboks. Den 72-årige Elvis Arne Christensen griner og tager en tår af sin øl. Godt nok har den tidligere skibskok sejlet jorden rundt ? re-fem gange, inden han gik i land og blev bryggeriarbejder, og selvom yndlingslandet er United Blu ?, må han alligevel svare ja til spørgsmået. Hver dag tilbringer han på Enghave Plads. Drikker nogle øl og holder øje med pladsen. Delil Ølmez og Nuran Yilmaz har fået en opgave på sosu-uddannelsen i Brøndby. De skal interviewe folk om identitet og er taget til Vesterbro, for der bor Delil Ølmez, og der kender han en del mennesker. »Vi to har kendt hinanden mere end 10 år, Elvis. Vi er begge Vesterbro-drenge, men du er Vesterbros hjerte,« smiler Delil Ølmez. 

I mandags læste jeg på Facebook, at der hver måned er 3.000 jyder, som flytter til København. Det var ikke umiddelbart tal, der kunne underbygges, men Lis, som jeg skrev med, var vitterlig skråsikker på antallet. På trods af mine gentagne insisterende forsøg på at hive lidt dokumentation ud af Lis lykkedes det ikke, og nogle gange må man jo bare stole på folk.3.000 jyder hiver, ifølge Lis, hver måned teltpælene op i Sønderborg, Herning, Randers etc. og rykker til Danmarks store metropol. Jeg blev i øvrigt også fortalt, at det er derfor, man er nødt til at rydde Amager Fælled. Fordi jyderne kommer.Man ser det næsten for sig: Stationcaren, i fornuftig farve, så den engang kan sælges videre på dba. dk, vælter over bælterne med anhænger bagpå fyldt med alt muligt jysk såsom håndblendere, et sindigt temperament og en fornuftig opsparing. Så kommer de der og gentri-ficerer det hele.Tråden, jeg var havnet i på Facebook, handlede om den forandring, København har gennemgået de sidste 20 år, og koret af mennesker, der i den forbindelse havde følt sig umådelig uretfærdigt behandlet, var ikke lille.Det største problem syntes at være, at Vesterbro simpelthen var blevet for pæn. At man nærmest ikke kan slentre ned ad Sønder Boulevard uden at snuble over caféburgere, glade børn, kongeblå frakker og jyske dialekter. Alt var simpelthen bedre i gamle dage. Inden jyderne kom. Det hele var jydernes skyld.Lad mig derfor fortælle jer en pudsig historie fra det virkelige liv: I sidste uge skulle jeg køre fra Indre By til Vesterbro i bil. Helt præcist skulle jeg fra Gothersgade til Estlandsgade. Jeg blev derfor guidet igennem den umulige trafik over Rådhuspladsen, hvor jeg, mens jeg var millimeter fra at køre en anarkistcyklist ned, tænkte, at jeg snart bliver syg, hvis jeg skal blive ved med at se på de grønne vægge ind til metrobyggeriet.Derefter drejede jeg ned ad Vesterbrogade, hvorefter gps'en på min iPhone fortalte mig, at jeg skulle dreje ned ad Colbjørnsensgade, og der så jeg så noget, som fik mig til at klukle helt for mig selv. Altså ikke i Colbjørnsensgade, men på min hvide iPhone. Google Maps skrev nemlig, at den blot lige ville orientere mig om, at jeg altså befandt mig i »den hårde ende af Istedgade«. Det studsede jeg over, mens jeg kort overvejede, om jeg skulle låse bildørene på min hvide middelklasse-Ford Ka, men det ville alligevel nok være for jysk en opførsel for en bornholmer som mig.Mit instinkt sagde mig dog, at det nok var meget godt lige at holde lidt ekstra øje, så jeg spejdede rundt efter lidt ' hård ende-opførsel', hvad det så end er, men jeg blev hurtigt forstyrret af en mand på en christianiacykel med hund på ladet og rød hue på hovedet, der væltede ud foran mig.Jeg skyndte mig videre og nåede heldigvis at slippe væk, inden den hårde ende sådan rigtig foldede sig ud, men: Lis, John og alle I andre fra facebooktråden: Når nu I sådan går rundt og savner Vesterbro, fra før kulturradikalismen, jævne fortove og cafémælken indtog bydelen, så tænd for smartphonen, og bed den om at tage jer til den hårde ende af Vesterbro. Og stop så dæmoniseringen af jyder. Je suis jyderne på Vesterbro. Ellers sender jeg Thomas Helmig efter jer, og han er notorisk kendt for at banke virkelig længe på.ibyen@pol.dk .Je suis jyderne på Vesterbro.Fakta: MIKROPORTRÆT Sandie WesthAlder og bekræftigelse? 30 år og radiovært.Hvad er jysk på den fede måde i Kbh? »Thomas Helmig til alle fester. Hvis det stod til mig, rejste man en statue af manden. Evt. ved siden af H. C. Andersen på Rådhuspladsen.Soundtrack til at komme i jysk stemning? »Alt godt, der nogensinde er kommet ud af Aarhus! Thomas Helmig, Poul Krebs, Steffen Brandt, Tina Dickow«. Hvor går du hen for at mænge dig med jyder? »Sommersted på Vesterbro. Der er altid gode chancer for en lang snak med en imødekommende jyde«.

Lokalpolitiker, konsulent, cand. scient. pol. Erik Willumsgaard, København, er død, 64 år.Erik Willumsgaard blev for få dage siden offer i en trafikulykke på Frederiksberg og døde som følge af kvæstelserne.Erik Willumsgaard var medlem af lokaludvalget og kendt af mange på Vesterbro som velklædt og frisk, altid på cykel og en stærk modstander af privatbilisme.Han kom oprindeligt fra Nørup, men han havde -efter en tur omkring Aarhus for at tage sin scient. pol.-uddannelse -været københavner over halvdelen af sit liv, de sidste mange år på indre Vesterbro, hvor han boede med sin kone og børn i en lejlighed med udsigt over Sankt Jørgens Sø.Siden Erik Willumsgaard dimitterede fra Aarhus, har han været vidt omkring i sit arbejdsliv; fra at være demografisk analytiker i Miljøministeriet over at stå for udvikling af mega IT-systemer i DSB til strategisk planlægning samt kommunikation og markedsføring af godstransport på skinner i DSB Gods og senere Railion Denmark A/ S.Efter en periode som selvstændig konsulent, hvor Erik Willumsgaard bl. a. var projektleder for internordiske infrastrukturprojekter, arbejdede han i en årrække i Københavns Kommune, hvor det bl. a. faldt i hans lod at forestå navngivning af en lang række veje og pladser, og nogle af metrostationerne på den kommende Cityring.Siden havde han genetableret sin virksomhed med at levere konsulentydelser inden for kommunikation og projektledelse.Han var desuden engageret med bestyrelsesposter i det lokale foreningsliv på Vesterbro, i kirke, handelsforening mv., men f. eks. også i foreningen Nyt Europa og Rådet for Åbenhed, der blev stiftet som reaktion mod den nye offentlighedslov.Erik Willumsgaard efterlader sig sin hustru Bente og tre teenagebørn, Oliver, Flora og Sophus.

En massiv og svært bevæbnet politistyrke rykkede sent i går eftermiddag ud til Istedgade på Vesterbro i København.»Vi fik en anmeldelse om, at der stod en person med et våben på en altan, og så rykkede vi ud,« fortæller vagtchef Lars Westerweel fra Københavns Politi.Våbnet viste sig dog at være et stykke legetøj, så politiet kunne pakke sammen igen.Lars Westerweel afviser, at politiet reagerede særligt voldsomt på baggrund af angrebet i Stockholm, hvor en lastbil fredag eftermiddag kørte ind i en menneskemængde.»Nej. Den blev kørt efter de procedurer, som vi altid følger ved sådan en anmeldelse,« siger han./Ritzau/

Trafik: På landets mest trængselsramte strækning snegler trafikken sig så langsomt af sted, at bilister og fodgængere bevæger sig stort set lige hurtigt. Det fremgår ifølge Ingeniøren af en undersøgelse fra Vejdirektoratet.Værst står det til i København, hvor rejsetiden for 1 km på H. C.Andersens Boulevard er oppe på 7,1 minutter. Lidt hurtigere går det i Aalborg, hvor rejsetiden for 1 km på Vesterbro ligger på 5,3 minutter. I Aarhus og Odense tager det henholdsvis 5,0 og 4,7 minutter at tilbagelægge 1 km i bil på de mest trafikerede strækninger. I Esbjerg tager det 3,1 minutter at køre 1 km på Strandby Kirkevej i myldretiden/ ritzau/.

Den belgiske bus, der blev stjålet på Vesterbro i København mellem tirsdag klokken 22.00 og onsdag klokken 07.00, var ved redaktionens slutning fortsat pist væk.Tyveriet bliver anset som et simpelt brugstyveri, men politiet udtalte i går i en pressemedelelse, at »(...) med det seneste års begivenheder i Europa in mente vil vi naturligvis gerne have lokaliseret bussen snarest.« De omtalte begivenheder er angreb som set i bl. a. Stockholm og Berlin, hvor lastbiler kørte ind i menneskemængder.Nummerpladen lyder på 1-DIA-309.Politiet kan kontaktes på telefonnummer 114. nipc.

Tyveri. Ugens nok mest omtalte vodkaflaske til en værdi af 8 millioner kroner er blevet fundet.Det glæder naturligvis ejeren, Brian Ingberg fra Café 33 på Vesterbro i København. »Det er jo fantastisk dejligt, og det er jeg da sindssygt glad for«, siger han. Flasken er en Russo-Baltique, der er lavet af ikke mindre end tre kilo guld og tre kilo sølv. Den blev stjålet natten til tirsdag. Vodkaflasken mangler dog det vigtigste - nemlig vodkaen.Den blev fundet tom på en byggeplads ved Charlottenlund nord for København. Hvordan den er havnet her, vides ikke.Ritzau.

Det er ikke nogen hemmelighed, at Jah Izakaya på Gasværksvej på Vesterbro er et af mine yndlingssteder. Maden er japansk, man deler småretter, hvilket er mit yndlingskoncept, betjeningen er sød og stemningen altid god. Havde man fundet restauranten i New York, havde man følt sig SÅ heldig. Men allerbedst og allermest værd at anbefale er den lettørrede og derefter grillede blæksprutte, der smager så godt, at jeg sidste gang bestilte to portioner.Jeg kunne spise den hver aften indtil jul. Bestil bord i baren, der er sjovest og husk at gå på toilettet også selv om du ikke skal tisse - de japanske toiletter er skøre. jahizakaya.dk.
Mad.
I en lille kælderbutik på Vesterbro i København har den 20-årige Mille Blem Kristiansen (t. v.) åbnet sit eget konditori. Her laver hun konditorkager i miniformat ud fra idéen om, at man så kan tillade sig at smage lidt forskelligt. Hun har drømt om at blive konditor, længe inden Mette Blomsterberg kom på tv, men desværre blev hun opsagt fra sin læreplads efter to år, da hun blev langtidssygemeldt med kyssesyge. Med en selvstændig vvs-far og en selvstændig fodterapeutmor (billedet) opstod idéen om egen butik.Håbet er, at hun med tiden kan ansætte en konditorsvend, som hun kan stå i lære hos, så hun kan få gjort sin uddannelse færdig. 

Endelig er det lykkedes at få vor justitsminister Søren Pape (K) til at tage sig sammen og få udarbejdet en ny bandepakke og få den fremlagt i Folketinget.Beklageligvis er bagsiden af vort demokratis medalje, at en sådan bandepakke bare liiiige skal drøftes af tingets politiske partier.Og det skal jo helst ske over en go' frokost. Så det tager tid at få den nye bandepakke vedtaget.Imens kan banderne på det indre og ydre Nørrebro og Vesterbro fare rundt med deres skrækindjagende rygmærker, der signalerer død og vold, og skræmme borgerne. Så her en opfordring til Folketingets medlemmer: Vågn nu op, for pokker, og få den pakke vedtaget.Kurt Wagn Hansen Gl. Køge Landevej 563A Hvidovre.

Oversætteren Morten Visby bliver ny formand for Dansk Forfatterforening. Han overtager posten efter Jakob Vedelsby, der efter en treårig periode ønsker at få mere tid til at skrive." Jeg er glad for det mandat, urafstemningen har givet mig, og jeg glæder mig til at fortsætte arbejdet for og med biblioteksafgift, ophavsret, individuel og kollektiv forvaltning," siger Morten Visby.Hans ambition er blandt andet at skabe bedre kontraktvilkår for forfattere, oversættere og illustratorer og sikre en fornuftig overgang til digital biblioteksafgift.Morten Visby er 44 år, født i Thy og deler nu sin tilværelse mellem en lejlighed på Vesterbro og en gård lidt uden for Køge. Han har været formand for Dansk Oversætterforbund siden 2013 og har oversat blandt andre forfatterne Walter Benjamin, Ian Kershaw og Slavoj Zizek.
kort nyt.
Hotelbyggeriet boomer i de større byer i disse år, og hotellerne tegner sig for en stor del af det samlede erhvervsbyggeri.Alene på Vesterbro i København er flere store hoteller undervejs. Et af dem er Hotel Firkanten, der med 370 værelser bliver et af de største Scandic-hoteller, når det åbner senere på året.I januar blev der fejret rejsegilde, og i april skal førstesalen afleveres. Einar Kornerup er totalentreprenør på projektet, der skrider frem efter planen.- Da vi indledningsvist planlagde projektet, udførte vi en række analyser for at byggeprocessen skulle blive så effektiv som mulig. Den planlægning har givet pote, for projektet skrider frem som planlagt, fortæller entrepriseleder Jón Kristjánsson fra Einar Kornerup i en pressemeddelelse.

Lyst til at se, hvor forskellige skæg kan se ud? Fotografen Lasse Bak Mejlvang tog i efteråret 2015 til VM i skæg i Østrig, hvor 350 mænd deltog, fordelt på 18 kategorier.Deltagerne kom fra 22 nationer.Det blev til en serie af portrætter, der giver et indtryk af, hvor fantastisk, excentrisk og personligt skæg er i dag. Fotoserien er blevet tildelt »Award of Excellence« ved »Pictures of the Year International«. Udstillingen, som tidligere har været vist på Brandts i Odense, kan ses i Øksnehallen på Vesterbro i København frem til 1.august: Tietgensgade 65. Dagligt kl. 10-20. Det koster 75 kr. pr.person, også for dem med skæg.Skarum.
Udstilling.
Lærer, forfatter, Albertslund, bliver 70 år 2. april.Han udsender sin 3. erindringsbog på fødselsdagen, »Højskolen på gadeplan« om Kofoeds Skole i 1970erne.Tidligere er udkommet »Englesang og hornmusik« og »Frelsersoldat og militærnægter« om hans barndom og ungdom i Frelsens Hær på hvv. Vesterbro og i Aalborg.I den nye bog har han forladt Frelsens Hær. Erik Oluf Frederiksen har også skrevet indianerromanen »Den første moheganer« og sammen med Susanne Svensson fantasy-romanen »Den næste himmel«. Efter eksamen fra Holbæk Seminarium startede han som lærer på Vestre Skole i Slagelse og sluttede som lærer i matematik og musik på Absalons Skole i Roskilde.Indimellem har han arbejdet både på Kofoeds Skole og som sagsbehandler i en socialforvaltning.
Erik Oluf Frederiksen, 70.
Lillian Rasch Madsen blev en anelse forvirret, da hun tilbage i februar i år ville placere sin cykel i et cykelstativ på Finsensvej på Frederiksberg. Det var ikke tilladt, som det fremgår af skiltet.Hvad cykelstativerne så skal bruges til, ved formentlig kun ejerne af ejendommen.Lillian er fra Vesterbro og bed mærke i, at Frederiksbergborgerne åbenbart fulgte reglerne - uanset, hvor selvmodsigende de forekom. Så hun valgte at bryde alle regler og satte cyklen i stativet. Og den blev tilsyneladende ikke fjernet, som skiltet truer med. Slendrian!.bagsiden@pol.dk 

Copenhagen Pride Week er over os, og der er massevis af farverige events. De små skal ikke snydes for festligheder, så på Vesterbro kan børn, babyer og deres forældre danse i rolige rammer. Lørdag bevæger den årlige Pride-parade sig gennem byen. For små, sarte øren kan en brølende bas og festende deltagere måske være lidt overvældende, så efter paraden er der sørget for et særligt afterparty for ungerne. Det er den gamle postgrund på hjørnet af Tietgensgade og Bernstorffsgade, der lægger asfalt til festen, og her er børnevenlige aktiviteter fra kl. 15 til 20. Der er gratis entré.Merry-go-rave Under the Rainbow Postgrunden Lørdag kl. 15-20.
For børn.
En du til kaffe om morgenen? Eller en morgenbajer? Du behøver ikke længere at vælge, når Mikkeller i morgen åbner morgenmadsrestauranten Hyggestund på Vesterbro, hvor amerikansk inspireret morgenmad med bl. a. hjemmelavede donuts, bagels og biscuits ledsages af bryggeriets kaffestout kaldet Beer Geek Breakfast - en mørk øl med kraftige kaffenoter, der serveres på hane fra en specialfabrikeret Madam Blå-kande. Maden laves af Milton Addison Abel, hvis CV bl. a. inkluderer Noma, Amass og The French Laundry i Californien.Hyggestund, Viktoriagade 6 åbner i morgen. Åbningstider 7.30-15.
Morgenmad.
En 27-årig mand mistede natten til lørdag sit ene øje i forbindelse med en voldsepisode på Vesterbro i København. To unge mænd på 18 og 20 år blev fængslet i 25 dage ved et grundlovsforhør, som blev holdt for lukkede døre. De er sigtet for kvalificeret vold.Ifølge både Ekstra Bladet og TV 2 fik offeret stukket det ene øje ud med en støttefod fra en cykel. Det bekræfter vagtchef Lars Vestervig fra Københavns Politi over for Ritzau. Vagtchefen fortæller, at det ikke er første gang, at en støttefod bruges som våben. Ritzau.

Trafik: Det er søndag, og dermed har vi nået det tidspunkt, da Nørreportkrydset spærres på grund af asfaltarbejde. Det normalt trafikerede kryds lukkede natten til søndag kl. 1 og åbner igen mandag morgen kl. 5. I perioden vil trafikanter blive guidet til alternative ruter, og skilte på veje frem mod krydset gør opmærksom på lukningen.Aarhus Kommune anbefaler, at alle med et ærinde i området omkring Nørreportkrydset kører hjemmefra i god tid hele søndagen. Tra-fikanter sydfra, som skal med Molslinjen, opfordres til at følge en rute fra Spanien, over Sønder Alle, via Vester Alle til Vesterbro Torv, ud ad Nørregade, gennem Knudrisgade til Østbanetorvet og Hjortholmsvej.Søndagens vejarbejde er sidste del af den største asfaltudlægning i byens historie fra Nørreport til Nehrus Allé.

Soho i Kødbyen på Vesterbro bliver fyldt godt op med lækre sager denne weekend. Det sker, når bloggere, stylister og designere sælger ud af deres velassorterede garderober ved en stor »Luksus Tøjbazar«. Acne Studio, Alexander Wang, Ganni, Céline, By Malene Birger, Chanel, Balenciaga, Designers Remix, Helmut Lang, Iro, Isabel Marant, Kenzo, Marc Jacobs, Saint Laurent, Stella McCartney, Vanessa Bruno og Won Hundred er blot nogle af de mærker, man kan få fingre i til en god pris.Det er ganske gratis at deltage i tøjbazaren, og hvis sulten melder sig midt i alt shopperiet, kan man nyde lidt godt til ganen fra caféen i Soho.Luksus Tøjbazar Soho, Flæsketorvet 68, København V Søndag kl. 11-16.
Shopping.
HVAD GØR MAN, hvis man bare gerne vil døbes fordi? Fordi hvad? Skal man stilles til " regnskab" eller til en slags eksamen i, hvad man tror? Om man tror nok? Eller om man tror på den " rigtige" måde? En gennem mange år autoritær forvaltning af kristen tro i kirken har gjort tærsklen til dåb ganske høj. Det er den tærskel, vi gerne vil sænke med vores invitation til at komme forbi kirken og blive døbt. Vi kalder det drop in-dåb.Tro på Gud, tro på Kristus med ønske om at blive døbt, er ikke en " korsslutning", der sker på et øjeblik. Det er formentlig mange års overvejelser, vi med drop in-dåb møder med en antiautoritær invitation til at lægge vejen forbi en kirke og gå igennem et ritual, der i sig har en autoritet båret af erfaring og livsmod. Derfor er dåb aldrig en eksamen, og stor festivitas er derfor heller ikke påkrævet.INVITATIONEN TIL DÅB er blandt andet sendt via Facebook-opslag. Og det er simpelthen en stor glæde at opleve, hvor alvorligt og eftertænksomt mange har reageret. Og kommentartrådene viser, at mennesker, der ved om nogen i deres nærhed, der ikke er døbt, nu bruger opslaget til at spørge, om ikke det er nu, dåben kan finde sted.Det er bevægende at opleve, at familier i konflikter så smertelige, at familien ikke kan samles til barnedåb, ser invitationen til drop in-dåb som henvendt til dem, hvorfor de takker ja, og hvor invitationen så kommer til at virke som sjælesorg. Og det har været en kilde til glæde at få mails fra flere ældre, der spørger, om de må komme og blive døbt, selvom de ikke bor på Vesterbro.Der har også været negative toner.Toner båret af mistro og mistillid. Men forbløffende nok mest fra mennesker, der udtrykker, at de ikke tror på Gud og ikke er medlemmer af folkekirken. De udtrykker misbilligelse og bruger ord som " discount" og " jagt på succes".Men invitationen til drop in-dåb er på ingen måde et forsøg på at gøre noget dyrebart billigt. Det er et forsøg på at give det, der tit kaldes Guds nåde, Guds gavmildhed, et udtryk, der favner menneskers liv i dag. Mette Gramstrup er sognepræst i Kristkirken, Vesterbro Sogn.Tro på Gud, tro på Kristus med ønske om at blive døbt, er ikke en ' korsslutning', der sker på et øjeblik.Fakta: Hvad er drop in-dåb?Drop in-dåb er et nyt initiativ i Vesterbro Sogn.Helt konkret er der mulighed for fredag den 8. september, at lægge vejen forbi Kristkirken på Enghave Plads og blive døbt mellem klokken 15 og 20.Hvad mener du?Send din mening til Kristeligt Dagblad eller deltag i debatten på k.dk eller på Facebook om initiativet med drop in-dåb på Vesterbro i København.

Umotiveret: Søndag kl. 17.15 fik en kvindelig passager i bussen i Aarhus sig noget af en forskrækkelse. Kvinden har forklaret, at hun sad i buslinje 13 fra Jens Baggesens Vej mod Aarhus by, da en mand pludselig uden videre tildelte hende et slag i ansigtet, da han forlod bussen ved Vesterbro Torv.Kvinden kom ikke alvorligt til skade, men var efterfølgende øm i kinden.Manden beskrives som: Afrikansk af udseende 30-40 år 170-175 cm Almindelig af bygning Iført en grålig hættetrøje, en mørk jakke og mørkeblå jeans Politiet hører gerne fra borgere, der kan have været vidner til episoden, på tlf. 114. mony.

Børneboom i Københavns Kommune kræver plads til flere skolebænke, og i samarbejde med Kuben Management, Mangor &amp; Nagel samt Leth &amp; Gori er Niras udpeget som bygherrerådgiver for Byggeri København på opførelsen af en ny skole.Niras står for den tekniske bygherrerådgivning på den kommende tresporede skole, som forventes opført på hjørnet af Skelbækgade og Ingerslevsgade i Kødbyen på Vesterbro i København. Skolen skal rumme en madskole og en kommunal idrætshal.- Grundens historie, beliggenhed og tætte sammenhæng med den øvrige by gør projektet både udfordrende og spændende, siger Steen Borup Jensen, afdelingsleder og bygherrerådgiver i Niras, i en pressemeddelelse.

Der er sket en del i mit kvarter, siden Anders Matthesen lagde krop og stemme til alle figurer i »Jul på Vesterbro«. Ikke desto mindre er julekalenderen fra 2003 blevet et hit blandt familiens yngste - det samme gælder Andens børnebog, »Ternet Ninja«. Det er blandt andet den, Anders Matthesen fortæller om i aften kl. 19.30, når han besøger Louisiana i Humlebæk, hvor journalist og forfatter Marie Tetzlaffer vært og samtaler med ham om alt fra perfektionisme til publikum. Hvis alle pladser er røget, så tag en tur gennem udstillingen med sydafrikanske William Kentridge. 
Samtale.
Kødbyens Mad og Marked har tradition for at omdanne sommermarkedet til et julemarked i en enkelt weekend i december. Det gør de også i år, men denne december foregår det slet ikke i Kødbyen. Det populære marked er teamet op med Vesterbro-kollegaen og konkurrenten WestMarket, og derfor rykker markedet altså indendøre, så man undgår forfrosne fingre. De to markeder disker op med et julemarked, hvor man kan glæde sig til gløgg, flæskestegssandwich, churros og meget mere i de mange madboder. De yngste kan komme på bageworkshop og lære at bage brunkager og pebernødder. 
Julemarked.
KØBENHAVN 51 mennesker valgte i år at gøre første søndag i advent til deres dåbsdag i Eliaskirken på Vesterbro i København. Det oplyser kirken selv i en pressemeddelelse, hvor den gør status for sit andet afholdte " drop in"-dåbsarrangement i sognet. Af de 51 døbte var 11 mænd, 19 kvinder og 21 børn under 18 år. Ved den første " drop-in"-dåb i september i år blev 34 døbt. I kirkens pressemeddelelse lyder det, at " en succes er født", og at næste " drop-in"-dåb finder sted i april 2018. 
kort nyt.
Drikkevandet skal fremover tjekkes for rester af sprøjtemidlet chloridazon.Det sker efter fund af midlet hos flere vandværker landet over, blandt andet i Odense, Esbjerg og Slagelse. Forekomsten af sprøjtemidlet har ført til midlertidig lukning af flere vandboringer.Københavns Politi har forlænget de to visitationszoner i hovedstaden til 14. september. Den ene zone omfatter et område omkring Nørrebro, i Nordvest og Brønshøj, mens den anden zone ligger på Amager. Især Nørrebro har været præget af en lang række skyderier, der har relation til bandekonflikt.Natten til onsdag forsvandt en belgisk bus på Vesterbro i København.Politiet beder derfor offentligheden om hjælp til at finde den efterlyste bus, skriver Københavns Politi på Twitter.

Kaffe -sundt eller ej?DR 1 21.00 " Madmagasinet" har sæsonpremiere med Tina Müller som ny vært. I det første program ser Tina og kokken Adam Aamann nærmere på kaffe.Tina undersøger, om den sorte drik kan fremme vores fysiske præstationsevne, og i hvor høj grad kaffe påvirker vores nattesøvn. Og én gang for alle finder hun svaret på, om kaffe egentlig er sundt eller ej.Meteorologen og troendk4 06.30 Meteorolog Mikael Jarnvig fortæller i " Livsvalg" om, hvad det at have en tro betyder for hans menneskesyn og valg i forhold til andre mennesker.Han har tidligere været involveret i gadeplansarbejde på Vesterbro og har der set forskellige aspekter af livet, og så er han ambassadør i Mission Øst og har været ude som nødhjælpsarbejder i Afrika og Asien.

Der er noget fascinerende over Japan. På den ene side så vestligt orienteret. På den anden side så fremmedartet. Også hvad maden angår. Jeg er vild med at prøve al slags mad, også den, der virkelig er anderledes, bare den er veltilberedt, og nu ser jeg, at en lille restaurant med det gode japanske navn Kuma er åbnet på Jagtvej. Kuma er, kan jeg også læse mig til, ejet af Emil og Katsu, som begge har japanske fædre, og allerede det begynder jo at lyde af noget.Katsu har desuden stået i lære på fine Kong Hans og været på den fortræffelige Vesterbro-restaurant Pony, og på menuen står japansk gademad, som vist ikke fås andre steder i hovedstaden. Nams.
Mad.
TENDENSER - Hotellerne i København laver alle pengene, så det er her, vi ser en meget stor del af byggerierne.Vi har beregnet, at kapaciteten stiger med 45 procent fra 2016-2021.Meldingen kommer fra Ole Egholm, regnskabsekspert og indehaver af Dansk Brancheanalyse, der blandt andet følger hotelbranchen.Efter et par store hotelåbninger tidligere i år er de 18.000 værelser passeret i København by, altså området med selve hovedstaden, Frederiksberg samt Amager-kommunerne Tårnby og Dragør.Yderligere op imod 7.000 værelser er på vej frem til 2021 i form af kendte projekter - det seneste (før dette tillæg gik i trykken) kom fra Comwell, som vil opføre Nordhavns første hotel med små 500 værelser og konferencelokaler og med åbning i 2020.Flere turister og flyruterEn tommelfingerregel siger, at et hotelværelse i gennemsnit koster omkring en million kroner og ofte lidt mere.Dermed er den samlede værdi af projekterne syvotte mia. kroner og måske mere, hvis der for eksempel følger større konferenceafdelinger med.- Alle rører på sig i København, som oplever en stærk vækst i antallet af overnatninger, forklarer Emil Bentsen, konsulent i konsulenthuset Nordic Hotel Consulting.Årsagerne til væksten er en cocktail med stigende turisme, flere flyruter og øget trafik i Københavns Lufthavn, mange konferencegæster og højere økonomisk vækst med flere forretningsrejsende.Boom siden årtusindskifteDe løbende statistikker for belægningen på landets hoteller har gennem flere år vist, at der er betydeligt længere mellem tomme senge i de fire hovedstadskommuner end i resten af landet.Frem til år 2000 var der noget mere stille på det københavnske hotelmarked, som i årevis havde lige knap 10.000 værelser.Så begyndte byggerierne at tage til, og et stort hop skete omkring 2008-09. Derfor havde København mere end rigeligt med kapacitet, da finanskrisen satte ind og lagde en kraftig dæmper på rejseaktivitet, både for turister og erhvervsfolk.Men nu er krisen for længst ovre, og der bliver bygget på livet løs i hovedstaden.Tidligere på året åbnede for eksempel lavprishotellet Cabinn Appartments med over 500 værelser i Ørestad, og Arp-Hansen-kæden indviede Steel House, et såkaldt luksushostel, i Dansk Metals gamle hovedsæde ved Vesterport Station.På Nørrebro blev dørene slået op til et hostel ejet af den tyske A&amp; O-kæde.Næste år følger et Moxy-hotel - et varemærke under Marriott-paraplyen - i Sydhavnen og et Scandic-hotel i Kødbyen på Vesterbro.Kæmpe hotel på vejEndnu flere nye værelser følger i 2019.Først og fremmest det kæmpestore Cabinn Copenhagen med omkring 1.200 værelser og biografcenter ved Kalvebod Brygge.Men også det genåbnede og udvidede Falkoner på Frederiksberg, nu under Scandic-navnet. Et par kilometer derfra får Carlsbergbyen sit første overnatningssted i form af Hotel Ottilia under Brøchner-kæden.I 2020 står alene den norske hotelkonge Petter Stordalen for næsten 900 nye værelser, fordelt med 380 i et hotel i Centralpostbygningen bag Hovedbanegården og Tivoli - og 500 værelser i et nyt lufthavnshotel.Alle rører på sig i København, som oplever en stærk vækst i antallet af overnatninger Emil Bendtsen, konsulent, Nordic Hotel Consulting .Hotelprojekter i hovedstadenÅrstal angiver forventet åbning ? Scandic, Kødbyen på Vesterbro - 370 værelser - 2018 ? Hotel Moxy, Sydhavnen - 228 værelser - 2018 ? Wakeup, Kalvebod Brygge/ Vesterbro - 585 værelser - 2018/ 19 ? Cabinn Copenhagen, Kalvebod Brygge/ Vesterbro - 1200 værelser - 2019 ? CitizenM/ Dagmarhus, Rådhuspladsen - 230 værelser - 2019 ? Scandic Falkoner, Frederiksberg - renovering/ udvidelse til 332 værelser - 2019 ? Zleep Copenhagen Arena, Ørestad - 198 værelser - 2019 ? Centralpostbygningen, Vesterbro (Nordic Choice) - 380 værelser - 2020 ? Comwell, Nordhavn - 493 værelser - 2020 ? Scandic Airport, Scanport/ Kastrup - 357 værelser - 2020 ? Lufthavnshotel (Nordic Choice) - 500 værelser - 2020 ? Scandic Spectrum, Kalvebod Brygge/ Vesterbro - 632 værelser - 2021 Kilder: Horesta samt diverse hoteller og branchemedier .
På fem år stiger antallet af hotelværelser med 45 procent i København. Op imod 7.000 nye værelser er på vej svarende til byggeri for mindst syv-otte mia. kroner.
POLITIKEN IBYEN Fredag 11. august 2017 Hvor bor du? »Vesterbro. På kanten til Frederiksberg«. Er det dit yndlingskvarter? »Jeg har ikke et yndlingskvarter, men jeg holder meget af området, hvor Vesterbro møder Frederiksberg ved Værnedamsvej.Jeg kan godt lide sammenstødet mellem de to kvarterer. Det er stadig kontrastfyldt, selv om Vesterbro er blevet fornyet de seneste år. Et hus med have på Frederiksberg ville være dejligt, men jeg ville savne forskelligheden og de skæve eksistenser, som trods alt stadig findes på Vesterbro«. Er der noget særligt ved København, der fascinerer dig? »Efter jeg sidste år var fire måneder i New York, sætter jeg meget mere pris på København. Her føles trygt, og jeg er blevet mere bevidst om, at københavnere faktisk forstår at nyde livet. Arbejdslivet og fritiden er mere afbalanceret, og folk er gode til at sætte sig ned til kanalen og drikke et glas vin, gå en tur i parken, gå impulsivt ud at spise. Især nu hvor det er ' sommer'. Folk virker mere pressede i New York. De arbejder meget, og arbejdet kommer før deres privatliv. Folk har sværere ved at lave impulsive aftaler. De fleste mennesker i København holder fri, når de har fri«. Hvad er det værste sted i byen? »Området bag Hovedbanegården er ikke specielt charmerende, og det samme gælder det første lange stykke af Vesterbrogade.Til trods for at jeg har boet på Vesterbro i mange år, er det et sted, jeg endnu ikke har forenet mig med«. Er der nogen bygninger, du er særligt glad for? »Jeg elsker de skæve gamle brostensbelagte gader bag Strøget og de klassisk smukke museumsbygninger. Jeg kan godt lide at tage en tur på Glyptoteket alene. Og så elsker jeg Thorvaldsens Museum, som har en særlig ro. Det, der gør Thorvaldsens til noget særligt i mine øjne, er lyset, der konstant skifter og kontrasterne mellem de smukke farver. Jeg vil gå derind på en hverdag, lige når de åbner og mærke fornemmelsen af, at jeg har det for mig selv«. Hvor lugter der værst i København? »På H. C. Andersens Boulevard i myldretiden.Det er det eneste sted i indre København, hvor jeg oplever en så intens forureningslugt, men alligevel er det jo ingenting i forhold til andre byer«. Hvad ville du vise udenlandske gæster? »Jeg ville vise dem Thorvaldsens Museum.Bare gå en tur derinde og ikke nødvendigvis bruge lang tid eller nærstudere skulpturerne. Jeg kan godt bare lide at gå en tur og kigge på farverne. Jeg ville også vise dem Palmehaven på Glyptoteket.Ellers ville jeg leje en båd og vise dem byen fra vandet«. Hvad er dit yndlingssted i byen? »Jeg kan rigtig godt lide Frederiksberg Have. Det er et sted, jeg ofte går tur med en veninde. Der er plads til at få ro, og der er ikke for mange mennesker. Selv om det er en poleret park, kan man stadig godt få fornemmelsen af at fare en lille smule vild«. Har du et stamsted? »Ja, vores nabo i gaden (Store Strandstræde, red.). Zeleste er en lille retroperle.Et sted, der har ligget der i mange år uden rigtig at forandre sig, selv om det er blevet renoveret. Det er stillestående i ordets mest positive forstand. Det er ikke sådan et fancy københavnersted, og man møder ikke så mange, man kender.Vi går derhen efter arbejde og får et glas vin, og nogle gange kommer vi også til at gå lidt for sent. Det føles som vores eget sted«. Hvor i byen finder du inspiration? »Det er en konstant proces, og ofte er det ikke så konkret, men jeg er selvfølgelig formet af at bo her. Den måde, københavnere er afslappede på i deres tilgang til mode og påklædning. Jeg kan godt lide, at det er uhøjtideligt«. Hvis København var et materiale, hvad ville det være? »Det ville ikke være silke eller ruskind.Det ville ikke være elegant. Måske nærmere en denimkvalitet som et par godt brugte Levi's-bukser, for der er en naturlig råhed over byen, som passer godt sammen med det. Selv om København er en lille fin by, er der noget råt og uforarbejdet over den, og det er for eksempel helt naturligt at tage sneakers på til fest.Det ville ikke gå i Paris«. Hvilken farve forbinder du med København? »Måske en støvet grå-blå, for det er himmelen over byen tit. Når man lige kigger op, er det en ubestemmelig lyseblå, men det er, som om der ligger en grå tone bag ved. Den fylder ret meget. Og den er ret smuk«.tine.kirkensgaard@pol.dk 
Designer Yvonne Koné kan godt lide københavnernes uhøjtidelige tilgang til mode. Og så er hun glad for Thorvaldsens Museum.
NYBYGGERI Efter et par år med lidt mere afdæmpet vækst er der igen godt gang i nybyggeri og udvidelser i hotelbranchen i hovedstaden, som har lige knap 17.500 værelser.- Vores opgørelser viser, at der i år og i 2018 kommer i alt 2.200 ekstra værelser, og for 2019-20 tegner det til at blive omkring 2.000 nye værelser. Det er en meget kraftigere udvikling end i provinsen, men indtjeningsniveauet er også højest i København, siger cheføkonom Jonas Kjær fra brancheorganisationen Horesta til Licitationen - Byggeriets Dagblad.I 2016 kom den vigtige belægningsprocent på landsplan op på 62 - det højeste tal nogensinde - men i Københavns Kommune lå tallet næsten helt oppe på 79 procent, og i Tårnby og Dragør kommuner med flere lufthavnshoteller passerede belægningen 80 procent.Flere forretningsrejsendeDe københavnske hoteller er begunstiget af flere forretningsrejsende, fordi finanskrisen efterhånden ligger nogle år tilbage.Også antallet af turister stiger - en global tendens, som i hovedstaden er forstærket af mange krydstogtskibe, der indleder eller afslutter deres færd her, så mange passagerer flyver til eller fra København, ofte kombineret med en overnatning eller tre.En anden styrkeposition er de mange internationale kongresser og konferencer, for eksempel i Bella Center.Andre årsager til væksten er flere lavprisruter, der har gjort det billigere at flyve på forlænget storbyweekend.Desuden betyder de massive udbygningsplaner i Københavns Lufthavn, at nye ruter og nye selskaber kommer til - begge dele giver flere gæster i byen. Senest har åbningen af den store Royal Arena i Ørestad udløst ekstra overnatninger i stort tal, fordi mange koncertgæster fra udland og indland lige tager en overnatning med.Langsigtet vækstFrem til årtusindskiftet var der ret konstant knap 10.000 værelser i Storkøbenhavn - det er siden steget med 70 procent. Og dermed er hovedstaden spurtet fra resten af landet, hvor væksten ifølge tal fra Horesta samlet har været på 27 procent eller en tredjedel fremgangen i København.- Traditionelt følger hotelbyggeriet konjunkturerne.I øjeblikket bliver der bygget meget, især i København, og der er meget i pipelinen. Men vi er stadig ikke helt oppe på niveauet i 2008, siger analysechef Andreas Fernstrøm fra Dansk Byggeri til Licitationen - Byggeriets Dagblad.I 2008 var entreprenører og håndværkere i fuld gang med nogle af de projekter, som blev afsluttet i 2009, da hovedstaden tog et af de store spring med det første Wakeup-lavprishotel samt Cabinn Metro og Crowne Plaza i Ørestad. Et nyt spring kom to år senere, da Bella Sky åbnede med over 800 værelser.Værelser på vejI år kommer over 1.000 nye værelser til: Arp-Hansenkæden slår dørene op for Steelhouse med godt 250 værelser i fagforbundet Metals gamle hovedsæde tæt på Vesterport Station, Cabinn Apartments åbner i Ørestad med over 500 værelser, og den tyske A&amp; O-kæde gør sit indtog på det danske marked med et Nørrebro-hostel med 270 værelser.I 2018 rykker Scandic, landets største hotelkæde, ind i Kødbyen på Vesterbro med 370 værelser, og i 2019 kan der komme omkring 1.500 ekstra værelser: Cabinn Copenhagen ventes at åbne med ikke færre end 1.200 værelser ved Kalvebod Brygge bag Hovedbanegården, og så får Carlsberg Byen sit første hotel.Desuden genåbner Falkoner-komplekset på Frederiksberg - nu med Scandic som operatør af et moderniseret og udvidet hotel.Derefter kan 2020 blive det helt store år for den norske hotelkonge Petter Stordalen og hans Nordic Choice-kæde.Under stort presseopbud har farverige Stordalen varslet både et lufthavnshotel med 500 værelser og et 380 værelser stort hotel i den historiske Centralpostbygning ved Københavns Hovedbanegård og Tivoli.Sideløbende har PFA Pension planer om hoteller hele fire steder i hovedstaden: På Nordhavn, på Islands Brygge og to steder på Østamager.Dertil kommer en række mindre nybyggerier og udvidelser, fordelt på adskillige kæder og hoteller.Udvalgte projekter i hovedstadenÅrstal angiver forventet åbningSteelhouse, Vesterbro (Arp-Hansen) - 253 værelser - 2017A&amp; O Copenhagen, Nørrebro - 270 værelser - 2017Cabinn Apartments, Ørestad - 520 værelser - 2017Scandic, Kødbyen på Vesterbro - 370 værelser - 2018Hotel Ottilia, Carlsberg Byen (Brøchner) - 156 værelser - 2019Hotel Falkoner, Frederiksberg (Scandic) - renovering/ udvidelse med 334 værelser - 2019Cabinn Copenhagen, Kalvebod Brygge/ Vesterbro - 1200 værelser - 2019Centralpostbygningen, Vesterbro (Nordic Choice) - 380 værelser - 2020Lufthavnshotel (Nordic Choice) - 500 værelser - 2020 Kilder: Horesta samt diverse hoteller og branchemedier.
Hotelbranchen bygger løs i København i disse år, og antallet af gæster bliver ved med at stige.
Journalist Chris Wammen skriver mindeord om sin ven, cand. scient. pol. Erik Willumsgaard, København, 64: »Københavner af anden etnisk herkomst, jysk, men jeg flytter aldrig nogensinde uden for søerne«. Møllersønnen fra Nørup ved Vejle, Erik Willumsgaard, var københavner med stort K med tilføjelse af et lige så stort V, for bydelen Vesterbro var ud over familien hans ét og alt. Ikke fordi han var lokalidiot, hans horisont strakte meget vidt, og skulle man have en livline til viden, så var det ham, men fordi hans bopæl på Gl.Kongevej ved Sct. Jørgens Sø var så meget mere end en bolig. Fra 5.-salen nød han at se ud på alle fiskehejrerne, blishønsene, lappedykkerne og svanerne med Tycho Brahe Planetariet og Panum-bygningen som flotte side-og baggrundskulisser. Og det var med denne udsigt, han planlagde alle sine aktiviteter.»Herfra min verden går«, sagde han, og det var på vej fra det elskede hjem på cykel til arbejdet på Diakonissen, at dette enestående multimenneske mødte sin skæbne. En pludseligt åbnet bildør kappede linen til et liv, der var så sprudlende og meningsfyldt, at det så ud til at skulle vare langt ud i fremtiden, til glæde og gavn for så mange mennesker.Men Erik Willumsgaard blev kun 64 år.Til gengæld har man så lov at sige, at han nåede mere end de fleste.»Når jeg ikke leger med mine børn (og min kone), så går al min tid med mit arbejde, kommunikation og medborgerinddragelse, Vesterbros fremtid og Danmark og EU«, sagde han.Ved siden af blev der dog også tid til at drive en B&amp;B-virksomhed i den store lejlighed, han var en elsket rundviser i Vesterbros mange miljøer, han var medlem af Elias Sogns menighedsråd og næstformand i Vesterbro Handelsforening og i Vesterbro Lokaludvalg. Ifølge Politikens særlige københavnermedarbejder, Henrik Vesterberg, var han en ildsjæl i liga med PH, Dan Turèll og Jan Sonnergaard: »Det er sådan nogle som ham, vi ikke har råd til at miste! Et kritisk, aktivt menneske, der til enhver tid vil sige: Alligevel så elsker vi byen. Der går 10, hvis ikke 20, karrierepolitikere på Rådhuset på hver københavnsk ildsjæl!«. Erik Willumsgaard var uddannet cand. scient. pol., ansat på Roskilde Universitet, kommunikationschef i DSBGods, konsulent i Kulturstyrelsen og medarbejder i Københavns Kommune. I de seneste år drev han selvstændig kommunikationsvirksomhed.Og så stillede han for anden gang op for Socialdemokraterne til kommunalvalget 21. november.Denne gang skulle det være.Men dagen før slukkede lægerne altså for respiratoren. Solen gik ned over hans elskede Gudhjem, hvor familien havde feriebolig, vi andre skal ikke mere nyde godt af hans homeriske latter og se den smukke, altid så generøse mand færdes rundt i byen som den elegantier, han også var. Bente har mistet sin mand og Sophus, Flora og Oliver deres far. Det virker så ubærligt, men i himlen har Erik allerede oprettet sin egen hjemmeside, vær vis på det. Kunne man bare få et link derop.

En optur på ikke mindre end 511 pct. Så meget har en køber af en gennemsnitlig lejlighed placeret i indre Vesterbro, Islands Brygge eller indre Nørrebro i København oplevet, hvis lejligheden vel og mærke blev købt i 1994 og solgt i 2013. 
Find ud af, hvem der bliver din nabo, inden du skriver under på købekontrakten til en københavnsk ejerlejlighed. Er vedkommende ung og kreativ, har du gode chancer for at have ramt det næste område for en optur . 
INFRASTRUKTUR Anlægsentreprenøren Barslund A/ S vinder med et tilbud på knap 39 mio. kroner sin anden kontrakt på Odense Letbane.Barslund vandt foran tre andre entreprenørvirksomheder og skal anlægge nye veje, cykelstier, fortove og pladser omkring letbanen på strækningen mellem Odense Idrætspark og Vesterbro.For en måned siden vandt Barslund sin første kontrakt på Odense Letbane. Dengang gjaldt det strækningen Vestre og Østre Stationsvej.Det bliver således Barslund, der kommer til at udvide kryds, anlægge nye pladser og ombygge vejforløb på hele strækningen mellem Odense Idrætspark og Odense Banegård Center.Den samlede værdi af kontrakterne er 78 mio. kroner.Budgettet holderBarslund haler dermed ind på M. J. Eriksson A/ S i antallet af kontrakter, efter sidstnævnte i 2017 vandt tre kontrakter på Odenses nye letbane.I alt er seks ud af syv anlægsudbud afgjort. Projektselskabet Odense Letbane P/ S oplyser, at alle udbuddene indtil videre er faldet ud inden for Odense Letbanes budgetterede prisramme.I alt blev 10 entreprenører i 2016 prækvalificeret til at byde ind på anlægskontrakterne.Feltet er siden reduceret til otte, hvoraf fem kunne afgive tilbud på den aktuelle kontrakt mellem Idrætsparken og Vesterbro.Det syvende og sidste udbud, som dækker strækningen Albanigade og Benediktsgade, vil blive afgjort i første kvartal 2018.Skal være klar til ComsaAnlægsarbejderne skal skabe plads til letbanens spor og stationer, som udføres af spanske Comsa S. A. U., der sidder på den store sporentreprise på projektet.Barslund begynder arbejdet ved udgangen af januar.Bygherre-selskabet forventer, at Odense Letbane vil være klar til testkørsel i tredje kvartal 2020 ifølge den seneste tidsplan.Odense Letbane har et samlet budget på cirka tre mia. kroner.AnlægskontrakterneDer er fundet vindere til seks ud af syv anlægskontrakter, også kaldet civil works (CW), på Odense Letbane: CW1: Arkil (22 mio. kroner) CW2: Barslund (39 mio. kroner) CW3: Barslund (39 mio. kroner) CW4: Endnu ikke afgjort CW5*: MJ Ericsson (43 mio. kroner) CW7: MJ Ericsson (28 mio. kroner) CW8: MJ Ericsson (26 mio. kroner) * CW5 indeholder også den oprindelige CW6-kontrakt.
Anlægsentreprenøren Barslund A/ S har nu kontrakter for omkring 80 mio. kroner på Odense Letbane.
HAVEQUIZHvad står der på de skilte, som nervøse aarhusianere i disse dage sætter op i deres haver? Se svaret nederst i organet.LARS LØKKE LOKKER MED KAFFESTELStatsminister Lars Løkke Rasmussen præsenterede i går en ny bonusordning: »Regeringen vil gerne have, at folk bliver lidt længere på arbejdsmarkedsmarkedet.Derfor har vi besluttet, at alle, der fortsætter i deres job ud over pensionsalderen, får en gave. De pågældende kan frit vælge, om de vil have et kaffestel til seks personer med engelske landskabsdekorationer, en væghængt vejrstation i børstet stål eller en pose bornholmske lakridskarameller fra Politiken Plus. Der skulle altså være noget for enhver smag, og vi håber, at rigtig mange vil benytte sig af tilbuddet«, sagde statsministeren.ANNONCE: KLAR TIL PISTORTION? KØB DIN BILLET NU!Pistortion Standard: T Mulighed for at tisse i en port efter eget valg på Nørrebro eller Vesterbro T Smid dit affald i hele Pistortion-området T 6 discountøl T 1 Pistortion-armbånd Pistortion Plus - for dig, der ønsker ekstra luksus: T Ret til både at tisse, kaste op og skide i samtlige porte og baggårde på Nørrebro og Vesterbro samt tilstødende kvarterer.T Smid dit affald overalt - også uden for selve festivalområdet.T 1 magnumflaske vodka T 1 Pistortion-armbånd med påtrykt telefonnummer til Rigshospitalets alkoholambulatorium.I ØVRIGT MENER JEGat hvis rumrejser bliver en mulighed for almindelige mennesker, kunne jeg virkelig godt tænke mig en tur i råderummet, for det lyder, som om der er store værdier at hente derude.Ib Konrad Jensen, Horsens.SVAR PÅ HAVEQUIZGræsset må ikke bemales.ats@pol.dk 

Anne Grethe Lassen, kulturarrangør, Dragør Anne Grethe Lassen startede sin karriere i scenekunstens verden som sekretær for Det Kgl. Teaters mangeårige skuespil-og operachef Torben Anton Svendsen.Senere fik hun job i teatrets presse-og informationsafdeling.Hun havde talent for at udvikle nye sceniske koncepter og arrangerede midnatsshows under mottoet "jo galere, jo bedre".I Bikubens Gård lavede hun operaaftener og knyttede her de første vigtige tråde mellem Det Kongelige Teater og erhvervslivet.»Det var utrolig sjovt, men også hårdt at lave disse shows med kongelige artister.Jeg nød at have frie hænder til at sætte nye initiativer i gang. Samtidig var jeg heldig at være på Det Kgl. Teater i en tid med store kunstneriske personligheder, som gik til de nye opgaver med stor entusiasme,« husker hun.Musikliv på VesterbroI 25 år var hun ansat på Det Kgl. Teater. I 1993 headhuntede meddirektør på Det Ny Teater Bent Mejding hende, og hun var med til at bygge teatret på Vesterbro op til landets førende musicalscene.»Jeg var Mejdings musikafdeling og samlede solister, orkester-og kormedlemmer til forestillingerne på Det Ny Teater: Den glade Enke, Flagermusen, The Phantom of the Opera,« remser Anne Grethe Lassen op.Holder fortsat foredragPå Det Ny Teater trak hun på det kunstnernetværk, hun havde opbygget på Det Kgl. Teater.Samtidig havde hun sans for at spotte morgendagens stjerner.Sangerinden Maria Lucia Rosenberg og danseren Silas Holst er begge profiler, hun trak til Det Ny Teater.I 2008 forlod hun sit faste job på teatret for at rejse med sin mand, dirigenten Peter Ernst Lassen, der stod i spidsen for førende europæiske orkestre.Anne Grethe Lassen holder fortsat foredrag om sin kulørte karriere på teatrene, men hun nyder også et roligt otium med tid til børn og børnebørn.navne@jp.dk Det var utrolig sjovt, men også hårdt at lave disse shows med kongelige artister. Jeg nød at have frie hænder til at sætte nye initiativer i gang.
Anne Grethe Lassen har i hele sin karriere sat nye sceniske koncepter i søen på landets førende teatre.
at der er nogle bygninger og huse i København, som burde sættes i stand og bevares.Steder som ikke skal ødelægges.Det gælder unikke steder som Christiania, Palads og de gamle gårde på Vesterbro. At rive en gammel historisk bygning som Palads ned eller de gamle gårde på Vesterbro er ikke i orden.Det burde de kunne se, de politikere, som desværre foretrækker nedrivning frem for renovering.Rune Olsen Hyben Alle 100 Kastrup at hvis medlemmerne af Enhedslisten og SF bare undlader at give hinanden knus, når de møder hinanden, så er der ikke mere # metoo.Otto Høyer Bethesdavej 42 Aarhus N at skulle de ' danske' forrædere og terroristsympatisører ' hjem', så vil de i radikale islamiske miljøer blive modtaget som sande helte, der gjorde deres pligt. Deres næste pligt vil være hjemlig terror. Problemet med det danske demokrati og retsstaten er, at ingen af delene er fuldt med tiden.Den megen debat munder hver gang ud i effektløse kompromiser og blødsødenhed.Forræderne har en gang for alle afsløret deres menneskesyn, så lad dem endelig blive, hvor de er.Henrik Nielsen Brobækvænget 44 Odense S at ti procent af de indsatte i de amerikanske fængsler er sindslidende. Det er 200.000 mennesker, der altså får en celle med tremmer i stedet for behandling. Jeg er rystet og synes ikke, Danmark skal støtte USA på nogen måde - og slet ikke med våbenkøb.Jørgen Neuman Østervang 32 Rødkærsbro 24-års reglen, der er indført for at sikre, at pigerne er gamle nok til at sige fra over for tvangsægteskaber, bør også gælde for de islamistiske slør. Man kunne starte med at forbyde slør i daginstitutioner og skoler. Børn og unge skal ikke have trukket islam ned over hovedet. Vi må sikre deres grundlovssikrede menneskeret til selv at vælge religion.Nicolai Sennels København.

Verden bedste bryggerier er netop blevet kåret, og to danske bryggerier har fundet vej til top-10.Det populære bryggeri Mikkeller har nemlig opnået en 9.-plads blandt verdens bedste, mens det New York-baserede Evil Twin fik en 10.-plads.Bag bryggerierne står de to rivaliserende tvillingebrødre Mikkel Borg Bjergsø i Mikkeller, der bl. a.blev kåret til Årets Ejerleder i 2017, og Jeppe Jarnit-Bjergsø i Evil Twin, der flyttede til New York i 2012. Hos Mikkeller er kårigen business as usual, da bryggeriet tidligere har befundet sig på toppen af lignende lister.»Det betød meget for mig i gamle dage, men nu er det blevet vigtigere at have glade kunder i vores barer,« siger Mikkel Borg Bjergsø.Det er verdens største øl-site, Ratebeer, der hvert år kårer verdens bedste bryggerier baseret på anmeldelser fra sitets mere end 140.000 ølelskende brugere fra hele verden, der har anmeldt øl fra 24.000 bryggerier.Evig konkurrenceOg her har verdens ølentusiaster altså kastet deres kærlighed på det hippe bryggeri på Vesterbro i København og den onde tvilling i New York.Mikkel Borg Bjergsø og Jeppe Jarnit-Bjergsø har været kendt for deres uvenskab, som de begge flere gange har kommenteret i alverdens medier, mens konkurrencen mellem dem har været udpræget siden teenagealderen, hvor brødrene dyrkede eliteløb.Mikkeller startede sit bryggeri i 1990' erne med ølbrygning i privaten. Senere udviklede virksomheden sig til et millionforetagende, der ifølge det seneste regnskab fra 2016 solgte for mere end 153 mio. kr. kvalitetsøl til 50 lande. Samtidig har Mikkeller i dag 400 ansatte.Sideløbende med broderens bryggersucces fandt Jeppe Jarnit-Bjergsø sit eget øleventyr i Evil Twin. Bryggeriet havde han oprettet i 2010, efter at han i mange år havde drevet Ølbutikken på Vesterbro.I 2012 rykker Jeppe Jarnit-Bjergsø til New York.Top-10-listen domineres af amerikanske bryggerier.Nummer 1 er Hill Farmstead Brewery, der er hjemmehørende i Vermont.rasmus.eriksen@jp.dk 
Mikkeller og Evil Twin er kommet i top-10 over verdens bedste bryggerier.
Så har borgerrepræsentation i København - med Socialdemokratiet i spidsen - truffet den endelige afgørelse om at rive slagtergårdene på Vesterbro ned til fordel for nybyggeri.Og med vanlig nedladende stil håner socialdemokraten Jakob Hougaard de mennesker, som kæmper for, at det gamle København skal have lov til at forblive intakt.Den tragiske beslutning viser, hvor lidt politikerne har forstået, hvori Københavns tiltrækningskraft ligger for os, som bor her, til-flytterne og for de mange turister, byen satser på. Det er den alsidige arkitektur og de hyggelige, gamle bydele, som tiltrækker mennesker.København er netop ikke som provinsen, eller så mange andre anonyme storbyer, hvor alle baggårde og små bygninger er revet ned til fordel for p-pladser og betonbyggeri i glas og stål. København er unik, fordi det netop ikke ser sådan ud. Hvorfor rive den sidste rest af det gamle Vesterbro ned til fordel for et byggeri, hvor pænt og nydeligt det end måtte blive, ikke er det, som får København til at stråle? Jeg forstår heller ikke, hvorfor Socialdemokratiet er så opsat på at få fjernet de sidste rester af deres historiske ophav. Står partiet ikke længere ved, at de mennesker, der engang arbejdede i Slagtergårdene, var de samme kernevælgere, som stemte partiet til magten i København? For det er jo ikke første gang, partiet river bygninger ned, der forbinder partiet med arbejderklassen. Som ungdomshuset på Jagtvej eller de gamle arbejderboliger på Blågårds plads.I dag er der vist ingen københavnere, der mener, at socialdemokraten Egon Weidekamps sanering har gjort noget som helst godt for København. Jeg er overbevist om, at historiens dom bliver den samme over Tove Ditlevsens gamle kvarter, som Slagtergårdene er en del af. Derfor, Jakob Haugaard, er bevaringen af Slagtergårdene ikke lefleri for den kreative klasse, men rettere kærlighed til det gamle og nuværende København, som Socialdemokratiet engang var en del af.Jeg forstår heller ikke, hvorfor Socialdemokratiet er så opsat på at få fjernet de sidste rester af deres historiske ophav.Står partiet ikke længere ved, at de mennesker, der engang arbejdede i Slagtergårdene, var de samme kernevælgere, som stemte partiet til magten i København?.
LÆSERBREVE.
Slut med uværdige forhold for narkomaner og kanyler på gader og i gyder.Det var håbet og visionen, da Københavns Kommune sidste år åbnede stofindtagelsesrummet H17 på Vesterbro i København.Så elegant og fornemt indrettet var Nordens største fixerum, at forbipasserende turister i begyndelsen regelmæssigt troede, at H17 var endnu et af Kødbyens smarte kunstgallerier.Fusionen mellem det trendy københavnerbyliv og de mere barske og forhutlede eksistenser talte direkte ind i fortællingen om den rummelige og moderne storby.Her et år senere er virkeligheden for at sige det mildt blevet en anden.Snarere end at fjerne problemerne er H17 blevet et epicenter for kriminalitet, misbrug og vold i en sådan grad, at forretningsejerne i Kødbyen i sidste uge skrev et åbent brev til kommunen og klagede deres nød over de lovløse forhold.SOM REPORTAGEN fra området i Politiken i går med al tydelighed understregede, er narkomisbruget i høj grad ikke noget, der kun foregår i H17' s kontrollerede rammer.Få meter fra cafeerne i Kødbyen og lige ved en lokal politistation ryges der heroin og sælges kokain.Misbrugerne er ofte udlændinge, og mange er afviste asylansøgere.Det går ikke.Ganske vist skal der, som de forretningsdrivende generøst anerkender, være plads til alle, også H17, og både misbrug og narko har været en del af Vesterbro i årtier.Men hverken beboerne i bydelen eller retsfølelsen i samfundet kan acceptere, at afviste asylansøgere tager narko og gør gaderne usikre for næsen af politiet midt inde i byen.Det er ikke det København eller det Danmark, vi ønsker.Så har både fixerum og tolerancen spillet fallit.Der er ikke én simpel løsning på problemerne i Kødbyen, men en oplagt start er, at politiet griber ind over for de afviste asylansøgere.Måske kombineret med narkobehandling i asylcentrene. Dernæst er der behov for en øget social indsats på gadeplan, mere detaljeret viden om, hvem misbrugerne er - og hvordan de kan hjælpes. mr.
POLITIKEN MENER Fixerum er fint. Men det går ikke med retsløshed.
EFTER GYMNASIET tjente jeg i en periode til dagen og vejen ved at vaske trapper på Gyldendal. På vej til arbejde så jeg en morgen noget graffiti på Vesterbro, hvor der stod: ' Tålmodighed er ægte mod'. Jeg forstod ikke rigtig, hvad meningen var. Men det gør jeg i dag.Forleden fik slagtergårdene på Vesterbro i København dødsstødet: Københavns Borgerrepræsentation besluttede, at de sidste autentiske rester af det gamle Vesterbro skal rives ned. I dag slår kunstnere og kreative sjæle deres folder i gamle bygninger. I fremtiden vil der i stedet for de bevaringsværdige og kulturhistoriske bygninger blive opført ejerlejligheder.Når børn og unge mennesker i fremtiden spørger deres forældre, hvordan de gamle brokvarterer i København så ud i sin tid, ja, så må de voksne henvise til fotografier og malerier af baggårdskvartererne.De ansvarlige politikere efterlader os et mere fattigt og mindre farverigt København. Bortset fra at vi går glip af det store turistpotentiale, slagtergårdene rummer. Det er lidt i stil med Hackesche Höfe i Berlin, et kompleks af 8 sammenhængende baggårde.Masser af danske Berlin-farere kender Höfe som et trendy område med småbutikker, kunstgallerier og eksotiske restauranter.Nedrivningsplanerne for slagtergårdene er det kommunale system, når det er værst. Det kommunale flertal bestående af de borgerlige partier og Socialdemokratiet bakker op om en kapitalstærk grundejer for at sikre profitten ved at bygge nye betonpaladser.Uden hensyn til at slagtergårdene er en sjælden baggårdsbebyggelse; et kulturstrøg med minder fra både Storm P. og Tove Ditlevsen.Vist er slaget nu tabt, men kampen for at bevare et København i menneskelige dimensioner går videre.Spørgsmålet er: Vil vi have en by i beton, stål og glas? Som i Nordhavnen, Sydhavnen og Ørestad. En by, der ligner alle andre byer. Eller en by, der emmer af historie, hvor der er plads til både åndehuller og grøn natur? En katastrofe er under udfoldelse i den anden ende af Vesterbro, hvor den charmerende Rahbeks Allé skamferes af Carlsbergs omsiggribende byggeri.Også den engang hyggelige Humleby presses nu af det bastante byggeri. Og som endnu et udtryk for kommunens eftergivenhed over for storkapitalen har den endog navngivet en S-togs-station efter Carlsberg, hvis produkter har et medansvar for hundredtusinder af danskeres ødelagte helbred.NÆSTE GANGkommer turen til Palads Bio, der også er nedrivningstruet. Uanset at den ikoniske bygning rummer både sjæl og skønhed. Eller tag Papirøen, der også synger på sidste vers, idet kommunen vil jævne bygningen med jorden for at bygge rigmandslejligheder.Selv om øen tillige med Tivoli og Christiania er blevet det helt store trækplaster for unge og gamle, danskere og turister. Når København bliver omtalt som en af verdens bedste byer at bo i, er det ikke mindst Papirøen, der fremhæves.Refshaleøen er blevet Københavns mest spændende kvarter med kreative kontorfællesskaber, aktivitetscentre, vibrerende musikfestivaler og ret så gode restauranter. Også Refshaleøen er truet af kommunens normaliseringsbestræbelser. Forstået som højhus efter højhus, mere, mere, mere af det samme. Alting bliver så pænt, forstadsagtigt og gabende kedsommeligt.Kontorfolk i jakkesæt og slips i stedet for klunsere, gademusikanter, tosser og skæve eksistenser.Ensretning i stedet for rummelighed.POLITIKERNEGEMMERsig bag hinanden, og det er så godt som umuligt at få en politiker eller for den sags skyld embedsmand til at stille sig op og forsvare beslutningerne om nedrivning af Københavns gamle bygninger. De ved, de har en skidt sag. Ofte henviser politikerne til By og Havn, der typisk heller ikke har nogen kommentarer. Vil man have en forklaring, kan man snart lige så godt spørge i den nærmeste kiosk henne om hjørnet.Men i sagen om Amager Fælled lykkedes det i kraft af et folkeligt og politisk pres at forhindre ødelæggelsen af store naturværdier. Læren er klar: Hvis københavnerne engagerer sig i at beskytte byens mange kultur-og historiske kvaliteter mod stormløbet fra kapitalstærke grundejere og kommunalpolitikere, der er grådige efter flere velbeslåede skatteydere, ja, så kan det lykkes. På trods af tilbageslag må vi ikke give op; for ja, tålmodighed er ægte mod.Spørgsmålet er: Vil vi have en by i beton, stål og glas?.
KØBENHAVN Nedrivningsplanerne af slagtergårdene er det kommunale system, når det er værst.
75 Svend Erik Pedersen, fhv. chefredaktør hos Dansk Presse, fylder torsdag 75 år  Han startede sin karriere som journalistelev på Frederikshavns Avis. 

I artiklen om høje vurderinger på andelsejede ejendomme, bragt i Business Ejendomme for to uger siden, nævnte vi en lejlighed i Skydebanegade på Vesterbro i København som et eksempel på en lejlighed, der syntes højt vurderet. Men ret skal være ret: I dette tilfælde har det ikke noget med private valuarer at gøre. Valuar Lars Wismann gør opmærksom på, at den pågældende ejendom bruger den offentlige vurdering. Ejendommen er ejet af Danmarks største andelsboligforening, nemlig A/ B Skydebanen. I den praktiske verden er det dog ikke nogen stor trøst, at vurderingen er foretaget af SKAT. At de offentlige vurderinger er vinde og skæve er for længst erkendt, og netop derfor er vurderingssystemet på vej til at blive lavet om. Samtidig har erhvervsminister Brian Mikkelsen nedsat et udvalg, der skal undersøge og eventuelt præcisere vurderingsgrundlaget for andelsejede ejendomme.Hvis vurderingen af A/ B Skydebanen, der i dag svarer til cirka 41.300 kroner pr. kvadratmeter, bliver sænket, kan det betyde store tab de beboere, der har købt til de høje priser, men som ikke må sælge til dem igen.

NYBYGGERI Flere og flere børn i de københavnske skoler skaber en naturlig efterspørgsel efter flere skoler og idrætsfaciliteter.Derfor opfører Københavns Kommune i de kommende år en helt ny folkeskole i Københavns gamle Kødby på Vesterbro.Niras er sammen med Kuben Management, Mangor &amp; Nagel samt Leth &amp; Gori udpeget som bygherrerådgivere for Københavns Kommune, hvor Niras skal stå for den tekniske bygherrerådgivning på den nye skole som også skal indeholde en madskole og en helt ny idrætshal.- Grundens historie, beliggenhed og tætte sammenhæng med den øvrige by gør projektet både udfordrende og spændende, siger Steen Borup Jensen, afdelingsleder og bygherrerådgiver i Niras, i en pressemeddelelse.Niras skal i første omgang udarbejde et ideoplæg og et efterfølgende byggeprogram, hvor man i samarbejde med brugere og interessenter skal afdække, hvordan man kan skaber et trygt og sikkert miljø for eleverne samtidig med at de københavnske borgere har adgang til eksempelvis idrætshallen.Byggeprogrammet i Kødbyens skole, som skal ligge på hjørnet af Skelbækgade og Ingerslevgade i Den Hvide Kødby, skal efter planen være færdigt i foråret 2018 og efter godkendt anlægsbevilling udbydes i efteråret 2018.
Den nye skole skal også rumme en madskole og en idrætshal.
Monica Adenfors, Stubbedamsvej 75, Helsingør: Hvis Anton Willemann, Pol.4.11. om ' altansyge', ser ud over sin egen næsetip, så er der måske ældre mennesker og børnefamilier, som ikke lige så tit som han har mulighed for at bevæge sig ud fra deres lejlighed for at møde andre.De fleste har vel også stor glæde af en altan, hvor man kan have lidt grønt og måske nyde sin morgenkaffe.Dette forhindrer da ikke, at man også kan bevæge sig ud i parker og på gader. De 150.000 kr., som skal betales for en altan, skal da heller ikke betales i et hug. Mon ikke der kan blive råd til en lille rejse også. Det var da et ualmindeligt surt opstød fra en ung mand, som det er lykkedes at få en lejlighed på Vesterbro, dog uden altan.

Tyveri: En kvindelig butiksekspedient i 7-Eleven på Vesterbro Torv fik en forskrækkelse onsdag ved frokosttid.En 42-årig mand, som hun kendte fra tidligere episoder, stjal en halv liter guldøl fra køledisken. Ekspedienten forsøgte at stille sig i vejen, inden manden nåede ind i butikken, men blev puffet væk. Da manden forlod butikken råbte han til ekspedienten, at han ville komme tilbage og slå hende ihjel.Signalementet af manden og hans fremgangsmåde mindede om en lignende episode i 7-Eleven på Banegårdspladsen tirsdag, så politiet gik i gang med at finde frem til manden, der var blevet løsladt efter afhøringen om den første episode. De skulle ikke langt væk for at finde han, for det viste sig, at han allerede sad i detentionen. En anden patrulje havde anholdt ham for et nyt butikstyveri i Kvickly i Aabyhøj.Patruljen kunne derfor gå direkte ned i detentionen og fortælle manden, at han nu var sigtet for endnu et tyveri og for at true ekspedienten på livet. - mony.

Bananrepublikken Danmark. Sådan kan overskriften lyde i internationale aviser.Der tænkes naturligvis på Forsvarets efterretningstjeneste, der nu er taget i at overtræde gældende regler.Chefen, Lars Findsen, undskylder sig med, at der er tale om fejl og ikke kendt reglerne. Hvem tror lige på det? Findsens udtalelser kan undre, når samme Findsen har været såvel departementschef og tidligere chef for PET, ja endda undervist i jura på Københavns universitet.Det skulle da lige være de politikere, der har peget på netop Findsen, og tager skyklapper på, og accepterer, at selvfølgelig er der tale om fejl-husk vi har jo en regering med en justitsminister, der har erklæret at slå hårdt ned på de, der overtræder lovene -bortset fra, når det er regeringens egne.Bananrepublik -Charlotte Jørgensen Vesterbro Odense.

" MENNESKE, HUSK, at du er støv og skal vende tilbage til støvet." Sådan lød ordene fra sognepræst Andreas Rasmussen til dem, der i går eftermiddag var mødt op i Apostelkirken på Vesterbro i København til askeonsdagsgudstjenesten, der markerer starten på den 40 dage lange faste. Den blev indført af paven i 1091 som katolsk ritual. Men også i den lutherskevangeliske kirke er askeonsdag relevant. Derfor kunne man for første gang i går i Apostelkirken opleve præsten tegne et kors i panden på deltagerne med asken fra palmesøndags brændte palmegrene for at minde mennesket om, at vi er skabt af støv og skal blive til støv." Der er en forbindelse mellem os og asken. Det er jo i virkeligheden et møde med døden for at huske os på at lade troen komme til udtryk.Også i vores hverdagsliv," siger Andreas Rasmussen.
billedet.
De Konservatives Mette Abildgaard giver den fuld skrue med skøn opportunisme: En dydssignalerende pengeindsamling til fordel for bageren Ali Parnian, hvis forretning blev smadret. Mette har rejst over 300.000 kroner - hvis ikke dét er empati, så ved vi ikke hvad. Absolut sekundært er selvfølgelig, at Mette også indkasserer ros til både sig selv og sit parti. Vi glæder os til at se Mette samle ind til fordel for de mange ofre for indvandrervolden. Hun kunne begynde med en indsamling til Nanna Skovmand og hendes kæreste, som blev overfaldet og tæsket med cykelkæder af tre unge indvandrere på Vesterbro i 2014. Der er kommet umenneskeligt mange overfald til siden, så Mette får nok travlt. På den anden side: Hvis ikke hendes partifælle, justitsminister Søren Pape, vil sikre lov og orden for fredelige borgere, er lidt økonomisk støtte da det mindste, de kan gøre. Blot skal det være af egen lomme - det er jo ikke befolkningen, som ønsker de gyserfilmsagtige tilstande. 

Weekendens gode humør har Denice trukket helt med ind i denne udmærkede tirsdag, og hun kan med et smil se tilbage på nogle gode dage med både gode oplevelser og tid til en masse praktiske opgaver.For dagens Side 9-pige er en weekend med kombinationen af arbejde og fornøjelse slet ikke nogen skidt måde at skyde en ny uge i gang på.- Jeg har været et smut ind forbi København, lavet nogle lektier, været på arbejde og været til et Lez-arrangement på Vesterbro. Søndagen har jeg brugt på at slappe af, se noget tv og gå tidligt i seng.Det er ikke kun den forgangne weekend, som har givet Denice noget at smile over - der er såmænd masser ting, der kører på skinner for dagens sexede hovedperson.- 2018 har budt på rigtig meget godt allerede; jeg har fået en helt igennem fantastisk kæreste, som er rigtig dejlig og virkelig forstår mig.- Jeg har også fået et arbejde i weekenderne, og så er jeg et skridt tættere på min drømmeuddannelse, når min 10. klasse slutter lige om lidt.

80 Bent Lui Nielsen Fhv. forretningsfører, Egtved Bent Lui Nielsen er født i Randers, men er opvokset på Vesterbro og Nørrebro i København.Han afsluttede uddannelsen som typograf i 1957 og blev tillidsmand i en mindre virksomhed.I 1963 sprang han fra faget og blev taxachauffør.Igennem fagligt arbejde og tillidsmandsarbejde kom han i bestyrelsen i Droskechaufførernes Fagforening. I 1968 rykkede han til Specialarbejdernes Fællesledelse i København som assistent.I 1976 blev Bent Lui Nielsen ansat i HK's arbejdsløshedskasse som konsulent, og da HK's kongres i 1981 vedtog at oprette en stilling som forretningsfører for arbejdsløshedskassen blev han valgt til denne post. Dermed kom han også i HK's hovedbestyrelse og forretningsudvalg.Bent Lui Nielsen har været medlem af det daværende Landsarbejdsråd og været LO-repræsentant i Den Sociale Ankestyrelse.Han har haft flere tillidsposter i Socialdemokratiet og har været aktiv i boligbevægelsen.1986-1997 var han formand for Arbejdsløshedskassernes Samvirke (i dag Danske A-kasser).Bent Lui Nielsen faldt for HK's aldersgrænse i 1997 og tilbringer i dag sin pensionisttilværelse i Egtved sammen med hustruen, Hanne.

Først stjal en ung mand en del af et af byens mest berømte vartegn. Så forsøgte han at levere det tilbage gennem et anonymt tip til lokalavisen, der ignorerede hans besked.Nu - 17 år efter tyveriet - jubler man i Aalborg Kommune over at få et bronzesværd tilbage, som man ikke vidste, havde været forsvundet. Dermed er Cimbrertyren, der står på Vesterbro, fuldendt igen.Det var den 34-årige Anders Hansen, der under en bytur stjal sværdet. Siden bragte han det til København, inden han fik dårlig samvittighed og forsøgte at levere det tilbage ved museet Kunsten i Aalborg. Anders Hansen har gennem DR P1-programmet "P1 Feature" sendt en undskyldning til borgmester Thomas Kastrup-Larsen (S).Nordjyllands Politi har ikke modtaget en anmeldelse om, at sværdet skulle være væk i løbet af de 17 år. Borgmesteren indrømmer, at »det er lidt pinligt«, at man ikke har opdaget noget før nu.jesper.h.hansen@jp.dk 

Ligesom hovedstadens hipstere elsker en skovsnegl under næsen, synes de, det er en fest at guffe pølser i Johns Hotdog Deli i Kødbyen på Vesterbro.Men spørger man fødevarekontrollen, var en kasse med timian-citronpølser i den populære hotdog-biks ved at blive lige lovlig festlige.Pølserne var taget ud af fryseren og var blevet optøet ved stuetemperatur. De havde stået ude i mange timer, da kontrolløren målte en til at være knap 23 grader. Det kostede en sur smiley og en bøde på 5000 kroner, fremgår det af en kontrolrapport.- De skulle have været på køl straks efter, at de kom ud af fryseren. Vi har simpelt hen bare glemt dem ude. Vi var skrupforvirrede, fordi der var så mange kunder.Det er helt tragikomisk, siger Anders Tilsted, der er direktør for selskabet bag Johns Hotdog Deli.- Men mon ikke I havde serveret pølserne, hvis ikke fødevarekontrollen var grebet ind? - Nej, selvfølgelig havde vi ikke det.

Se og køb et grafisk værk 

Vodkaelskere. Forbrydelse betaler sig ikke, siger man. Og nogen vil sikkert mene, at det også er tilfældet i det delvist uopklarede mysterium om en dyr flaske vodka ved navn Russo-Baltique. Først på ugen blev flasken af tre kilo guld, tre kilo sølv og med et læderbånd fra den første Monte Carlo-bil stjålet fra Café 33 på Vesterbro i København. Men siden fandt en håndværker flasken på en byggeplads ved Charlottenlund - desværre uden de mindre kostbare dråber baseret på vand fra Himalaya. Den lettiske ejer af vodkaen siges at være utroligt lettet over, at flasken er tilbage, og samtidig agter værtshusindehaveren at få fyldt flasken op med vodka igen. Hvem der står bag tyveriet, er uvist. Men man må håbe, at gerningsmændene har nydt vodkaen, nu da de glemte at indløse ca. 8 millioner kroner i pant. hans.davidsen@pol.dk 

Det bliver sikkert rigtig spændende at gå hen ad Enghavevej på Vesterbro om nogle år.Drejer man væk fra Vesterbrogade og bevæger sig i retning af Enghave Plads, vil der sikkert ligge et nyt firkantet boligbyggeri på højre hånd. Stueetagen vil være lejet ud til Netto, og fra første sal og fem etager op vil der være lejligheder med store vinduer, så boligerne bliver badet i lys dagen lang.Overfor kan man nyde et andet nybyggeri - godt nok fra 1960' erne, men også med et supermarked i stueetagen og med masser af lejligheder.Folk vil suse af sted på gaden, for der vil ikke være noget at stoppe efter på det første stykke af Enghavevej. Det bliver bare en anonym strækning, som vi kender fra andre steder i byen, hvor man bygger nyt mellem det gamle.Står det til det politiske flertal på Københavns Rådhus, skal de bygninger, der ligger på strækningen nu, rives ned, så der kan blive plads til nyt boligbyggeri.Flertallet består af Konservative, Venstre, Liberal Alliance og selvfølgelig Socialdemokratiet, som i disse år synes at gøre en dyd ud af at lege moderne, hvilket i deres øjne er det samme som massiv støtte til højhuse, nedrivning af gammelt byggeri og begrænsning af alt det, der gør byen lidt skæv og interessant.MINE INDLEDENDE ord om, at det nok bliver spændende at gå hen ad Enghavevej om nogle år, skal derfor forstås som ren sarkasme.Jeg kan nemlig ikke komme på et eneste sted i København, hvor nybyggeri har ført til et mere charmerende miljø end det, der fandtes før. Jo, på Islands Brygge er der kommet dejlige rækkehuse, men mange andre steder i byen har man bygget firkantede kasser, der rent arkitektonisk er dødssyge, og som ikke bidrager med noget positivt til det lokale bymiljø.For at skabe lidt liv tillader man altid et supermarked at åbne i stueetagen, og det er da også sympatisk, men er det ikke også lidt tamt? På trods af indsigelser fra Bymuseet, Vesterbro Lokaludvalg, Landsforeningen for Bygnings-og Landskabskultur samt et væld af protester fra lokale borgere, har politikerne i teknik-og miljøudvalget besluttet, at man kan rive ejendommene på Enghavevej 10-14 ned.Ejendommene er ikke fredet, for ifølge fredningsloven freder vi ikke kulturmiljøer.De gamle ejendomme har været slagterboder og er nogle af de sidste bygninger på Vesterbro, der fortæller om bydelens historie som leverandør af fødevarer til hovedstaden.Ejendommene er lave, slidte og trænger til en meget kærlig hånd. De har igennem de seneste mange år huset alt fra værktøjsmagasin, antikvitetsbutikker, autoværksteder til værtshuse, og mens resten af Vesterbro er blevet byfornyet, har de fået lov at ligge i fred. Indtil nu, hvor bystyret er så opsat på at bygge boliger, at det er parat til at ofre et stykke erhvervshistorie for kønsløst nybyggeri.Ja, jeg skriver kønsløst, for et nyt etagebyggeri kan umuligt blive lige så charmerende som de gamle slagtergårde, der ligger som en adspredelse mellem de mange ejendomme, der stort set alle ligner hinanden.DET ER GODT at bo i en hovedstad, der er så attraktiv, at den hele tiden får nye beboere.Og det godt, at vi har politikere, som ønsker at bygge, så alle kan bo godt og forholdsvis centralt.Men det er besynderligt, at et flertal på rådhuset er så forhippet på udviklingen, at de reelt afvikler byens historie. Vi taler om ganske få ejendomme med baggårde, som - når de bliver forvandlet til millionlejligheder - næppe løser hovedstadens boligmangel.Hvorfor engagerer kommunen sig ikke i at udvikle ejendommene? De er bevaringsværdige, men kan vel godt laves om til moderne boliger alligevel? Det er jo sket for andet gammelt industribyggeri i byen - tænk bare på Sorte Hest på Vesterbrogade, Skomagerkarreen på Gasværksvej og en lang række ejendomme på Christianshavn.Er politikerne ikke klar over, at noget af det mest hippe, man kan foretage sig inden for byudvikling, er at omdanne gamle industribygninger til boliger? At variationen af høje og lave bygninger, lejlighedsbyggerier og gamle industribygninger er noget af det, folk elsker, når de rejser til Berlin og New York? Vi gider ikke den ensrettede by, men vil bo i en by, hvor der er plads til variation, og hvor historie ikke er en byrde, men en fordel.At politikerne ikke forstår, at slagterboderne er unikke, vidner om en arrogance, som jeg troede hørte Egon Weidekamps tid til.lars.hedebo@pol.dk Noget af det mest hippe, man kan foretage sig inden for byudvikling, er at omdanne gamle industribygninger til boliger.
SIGNATUR Nedrivning af gammelt industribyggeri i København viser, hvor arrogante politikerne er.
Room 104Uforklarligt, overnaturligt og uhyggeligt beskriver meget godt HBO's nye antologiserie, hvor vi i hvert afsnit møder nye karakterer på motelværelse 104. Formatet gør, at man med fordel kan shuffle rundt mellem afsnittene - og springe et afsnit over, hvis hænderne ikke vil komme væk fra ansigtet. Se 'Room 104' på HBOMan kan aldrig videI Radio24syvs Man kan aldrig vide møder vi Mads Andersen, der har snydt sig gennem tilværelsen. I hvert afsnit hører vi om en ny person, som Mads Andersen har manipuleret. Det ene fupnummer er mere ondskabsfuldt end det andet, og derfor er man revet med under alle 11 afsnit i forsøget på at finde ud af, hvem Mads Andersen egentlig er.Lyt til 'Man kan aldrig vide' på Radio24syvRadiofortællingerP1's faste format Radiofortællinger er personlige, sjove og nervepirrende historier, der fungerer som optimal underholdning i bussen, under opvasken eller inden sengetid. Det kan især anbefales at lytte til »1,6 kilo coke«, »Røvrendt i Jylland« og »Vanvittige timer på Vesterbro«.Lyt til 'Radiofortællinger' hver torsdag klokken 11.30 på P1 eller på dr.dk 

Priserne på ejerlejligheder i de københavnske bydele er steget markant hen over de seneste år, men det har ikke sat handlen i stå. Salgstal for første halvår af 2017 viser, at handlen i fire områder er steget med over 20 pct., hvis man sammenligner med samme periode sidste år.Der er vel at mærke tale om bydele, hvor der har været mindst 50 handler i perioden.Islands Brygge på Amager ligger i top med en stigning på 34 pct. Helt konkret betyder det, at der i år er blevet solgt 86 ejerlejligheder mod 64 stk. i perioden fra januar til og med juni i 2016. De øvrigt bydele, der har vækstet med minimum en femtedel i salget, er Vesterbro, Frederiksberg C og Vigerslev, der ligger på vestsiden af Valby.»Tidligere var Valby et ganske appetitligt område rent økonomisk for boligkøbere på jagt efter en ejerlejlighed i København, men også her har priserne nået et niveau, der presser en del købere et stykke længere ud af byen. Blandt andet derfor ser vi en stigning i Vigerslev, ligesom også Brønshøj på den anden side af Nordvest har oplevet et øget salg,« siger Birgit Daetz, der er kommunikationsdirektør hos Boligsiden.dk.
Islands Brygge ligger i top på listen over de bydele i København, hvor lejlighedssalget er steget mest. Det viser nye tal.
Udenlandske hjemløse - heriblandt romaer - har skabt debat og beskyldes for at skabe utryghed i København og bruge gaden som toilet. Det har fået regeringen til at ville dæmme op for uroen med de udenlandske hjemløse med en lovstramning. I dag skal Folketinget stemme om forslaget, der vil hæve straffen for " utryghedsskabende tiggeri" fra 7 dages betinget fængsel til 14 dages ubetinget fængsel for tiggeri på gågader, stationer eller i offentlig transport. Regeringen er på forhånd sikret flertal med Dansk Folkeparti. Sognepræst-og korshærspræst Anita Rohwer har ansvaret for det sociale arbejde ved Mariakirken på Vesterbro.Hun tror ikke, at fængslet skræmmer de hjemløse. " I fængslet vil de kunne få noget at spise og en seng at sove i. I 14 dage behøver de ikke at koncentrere sig om at finde det på gaden."/ ritzau/.

Fredagsbar er porten til weekenden for mange. Det har de luret hos vores kendte bryggeri Carlsberg, som derfor har søsat den populære Carlsberg Fridays. Her her der udenfor deres ikoniske bygninger -særligt den kendte skorsten -lagt sækkestole, loungemøbler og spredt græsstykker ud, så man kan komme weekenden godt i møde. Hver fredag hele sommeren juni til august kl. 16 til 22 er der koldt øl i hanerne, kokke som giver den gas bag grillen og dj, så loungemusikken flyder ud over brostenene, hvor man for øvrigt også kan dyste i bordfodbold. Hvis man synes, der er for langt derud, så er der også gratis shuttlebus fra Hotel Royal, Vesterbrogade 6, hver time fra kl. 11 til 17. Retur fra Carlsberg hver time fra kl. 11.25 til og med 17.25.Carlsberg Fridays Gamle Carlsberg Vej 11, Vesterbro I dag kl. 16-22.
Event .
En 14-årig pige blev angiveligt blevet voldtaget under den igangværende karnevalsparade i Aalborg.Det oplyser Nordjyllands Politi.Politiet fik anmeldelsen lørdag klokken 15.14.»Der er tale om en mindreårig pige, der er 14 år gammel, og vi efterforsker sagen med alle tilgængelige ressourcer,« siger politikommissær Claus Serup, Nordjyllands Politi.I forbindelse med sagen efterlyser politiet vidner, der kan have set noget mistænkeligt på ved Bispensgade ud mod Vesterbro ved 15-tiden.Pigen er under afhøring, og politiet har endnu ikke et signalement af den formodede gerningsmand klar til offentliggørelse.Politiet har for nuværende ikke yderligere oplysninger i sagen.TV 2 skriver, at det var pigen selv, der kontaktede en cyklende politipatrulje og anmeldte voldtægten./Ritzau/'' Der er tale om en mindreårig pige, der er 14 år gammel Claus Serup, politikommissær.

Niels Barfoed, forfatter, dr. phil., Nyhavn 53, København K: Politikens artikel i anledning af Tove Ditlevsens 100-års dag (Bøger 9.12.) gør meget ud af at fastslå en artsforbindelse mellem Tove Ditlevsen og Inger Christensen. Men beslægtetheden bygger på så generelt et grundlag, at resultatet er intetsigende. En tomat og en brandbil bliver jo heller ikke beslægtede, bare fordi de begge er røde. Formålet er da også kun at ophøje Tove Ditlevsen.Yderligere fortoner Tove Ditlevsens identitet sig ved helt at være løsrevet fra det sted i tiden og samfundet, hun udgår fra: tredivernes Vesterbro.Hendes sociale baggrund er forsvundet i den blå luft, ligesom hendes barndom bliver sublimeret til en eller anden antiseptisk skriftbarndom.Jeg synes, man hører Toves frække fnis i baggrunden.Endelig fejrer Politikens anmeldelse, at først nu, i 2017, møder Tove Ditlevsen fuld litterær anerkendelse (nemlig hos anmelderen - surprise!). Det har den lov til.Men det er et unfair og journalistisk uprofessionelt helt at forbigå to tidligere forsøg på at forstå Tove Ditlevsen og hendes forfatterskab: Karen Sybergs ' Tove Ditlevsen: Myte og liv' (1997) og Jens Andersens ' Til døden os skiller' (1997). De være hermed gjort opmærksom på for en god ordens skyld.

Teater. I juni 2017 blev det offentliggjort, at Copenhagen Jazzhouse efter mere end 25 år i Niels Hemmingsens Gade i indre København skulle forlade de lokaler, der har lagt hus til koncerter med jazzlegender og andre musikere fra hele kloden.Planen lyder, at Jazzhouse fremover skal have fælles adresse med verdensmusikspillestedet Global ved Skt. Hans Torv på Nørrebro i København.Indtil nu har det været uvist, hvad der skulle ske med jazzklubbens gamle lokaler, men Bremen Teater har nu offentliggjort, at de overtager lejemålet per 1. januar 2018.Hermed venter en »kraftig opgradering af Bremen Teaters musikalske aktiviteter«, lyder det i en pressemeddelelse fra teatret, mens de også forventer, at der vil blive »plads til andre projekter, som kan supplere teatrets nuværende tilbud i Nyropsgade på Vesterbro«. Går alt efter planen, vil de første koncerter og aktiviteter i de gamle Jazzhouse-lokaler finde sted fra 1. marts, da lokalerne først skal gennemgå en mindre ombygning.david.d.nielsen@pol.dk 

Når april bliver til maj, er det slut med at købe gøglede gadgets og gakkede kostumer i alle mulige afskygninger i Trøjborg Centret. Spøg og skæmtbutikken Billig-Billy, som også er at finde i Aalborg, Randers og Viborg, må nemlig lukke.»Vi har været i Trøjborg Centret i tre år, men der er kommet nye ejere, som vil lave centret til et foodcenter, så vi har aftalt, at vi flytter,« fortæller indehaver Jan Emil Brøndum.Men det betyder ikke, at det er slut med Billig-Billy i Aarhus. Faktisk er der netop åbnet en ny butik på hjørnet af Vesterbro Torv og Langelandsgade i Aarhus C.»Vi er ikke helt på plads, men butikken er åbnet med varer, personale, så der er masser at komme efter,« siger Billig-Billy-ejeren, som - når det nu skulle være - er fint tilfreds med, at han må lukke butikken på Trøjborg.»Den ligger lidt skjult, og har man ikke sin daglige gang i og omkring Trøjborg Centret, ved man nok ikke, at vi er i Aarhus.«.jpaarhus@jp.dk 
Udklædningsbutikken flytter fra Trøjborg Centret.
Vanvidskørsel: En 23-årig bilist nåede at begå adskillige lovovertrædelser, inden han natten til mandag blev pågrebet af politiet. Biljagten på ham begyndte, da en patrulje rutinemæssigt ville stoppe en bil med defekt baglys i krydset Vester Alle/ Thorvaldsensgade. I stedet for at standse satte bilisten farten op og kørte i høj fart ad Vesterbro Torv og videre ad Nordre Ringgade, hvor han to gange kørte over for rødt. Da han nåede Grenåvej nåede han op på 120 km/ t i en 60 km-zone. Flere gange svingede han ind foran politibilen, når den forsøgte at overhale. På Vikærsvej forsøgte en modkørende patruljebil at spærre vejen, men bilisten fortsatte direkte mod patruljevognen med meget høj hastighed, så den måtte undvige. På Tjelevej kørte bilisten igennem en hæk og ud på et grønt areal, hvorfra han flygtede til fods.Han blev kort efter anholdt i en lejlighed. JP.

En 54-årig mand blev i går varetægtsfængslet i 10 dage for at have sat ild på herberget Mændenes Hjem i Lille Istedgade på Vesterbro i København fredag aften.I forbindelse med branden måtte en person en tur på sygehuset til observation for røgforgiftning. Den 54-årige er sigtet efter straffelovens paragraf 181 om brandstiftelse.Branden blev antændt i et værelse på fjerde sal i ejendommen, der huser hjemløse mænd.Der er ikke oplysninger om, hvordan ildspåsættelsen foregik.Alarmen om branden gik klokken 22.42 fredag aften.Det lykkedes brandvæsnet at få bugt med ilden, så branden kun udrettede skader på ejendommen lige omkring det værelse, hvor den blev antændt.Politiets teknikere har i går undersøgt brandstedet.Der er ikke oplysninger om, hvordan den 54-årige forholder sig til sigtelsen.Han var ikke til stede i det grundlovsforhør i Københavns Dommervagt, hvor dommeren traf beslutning om, at der var grundlag for varetægtsfængsling.Grundlovsforhøret skete in absentia, altså uden at manden selv var til stede. Han er indlagt på Hvidovre Hospital.Han vil blive fremstillet i et nyt grundlovsforhør, så snart lægerne giver grønt lys./Ritzau/

Morgenøl: Der er nyt håb for de forsumpede og forsimplede. I Viktoriagade på Vesterbro, en gade, hvor søgende sjæle engang kunne spise pølsemadder og drikke elefantbajere om morgenen på nu for længst hedengange Café Fattys, åbner mikrobryggeriet Mikkeller en ny morgenmadsrestaurant. Ingen enarmede tyveknægte og heller ingen askebægre, men dog en klar linje: »Ingen brunch med laksemousse og drænet yoghurt, men simple, lækre og "forbudte" retter,« lyder det bestemt fra grundlægger Mikkel Borg Bjergsø (billedet).Menuen er amerikansk inspireret morgenmad, og i bageriet står bl. a.Milton Addison Abel, pastry-ekspert med en fortid på fra Noma, Amass og The French Laundry i Californien. Restaurantens eneste ølhane (en specialfabrikeret Madam Blå-kande) rummer bryggeriets klassiker, kaffestouten Beer Geek Breakfast. "Hyggestund" hedder stedet, og her fås også hjemmelavede biscuits, donuts og andre amerikanske hits.

Så er det udendørsspisetid Så er det heldigvis den tid på året, hvor ting begynder at foregå udendørs. 

En 27-årig mand mistede natten til lørdag sit ene øje i forbindelse med en voldsepisode på Vesterbro i København.To unge mænd på 18 og 20 år blev lørdag fængslet i 25 dage ved et grundlovsforhør, som blev holdt for lukkede døre.De er sigtet for kvalificeret vold.Ifølge både Ekstra Bladet og TV2 fik offeret stukket det ene øje ud med en støttefod fra en cykel.Det bekræftede vagtchef Lars Westerweel fra Københavns Politi over for Ritzau i går eftermiddag.Vagtchefen fortæller, at det ikke er første gang, at en støttefod bruges som våben.»En støttefod er nem at brække af en af de mange cykler, der står rundt omkring i gadebilledet. Så jeg har før oplevet, at man har brugt sådan en som våben,« siger Lars Westerweel.Politiet vil grundet de lukkede døre ikke oplyse, hvorvidt de anholdte og offeret kendte hinanden i forvejen, eller hvad der gik forud for voldsepisoden./Ritzau/

Forleden kørte jeg med metroen gennem Ørestaden, og ud af de mange hundrede nyopførte huse, vi passerede, var der ikke ét eneste, jeg gad bo i, om jeg så fik det smidt i nakken.Alle boligerne er stort set ens: store glaspartier indrammet i beton og stål. Måske har man krydret fantasiløsheden med en altan eller en lille trist have, hvor børn kan løbe rundt og udvikle en depression. At arkitekterne ikke havde brækket sig over sig selv, da de præsenterede det, går over min forstand.Hvordan kan det i det hele taget være, at arkitekter, som er eksperter i formgivning, kan producere så meget lort? Ørestaden, Københavns havn, Nordhavn og Sydhavnen er alle med få undtagelser plastret til med det ene dødsyge byggeri efter det andet.Golde og uhyggelige arealer, hvor vinden accelererer monsunagtigt mellem de glatte facader. Jeg forstår, at entreprenører har tjent penge på det, og tillykke med det, bonderøve, men for os andre er det en katastrofe, for det kommer til at stå de næste 200 år, og det ødelægger København.I Odense var der i gamle dage et stort middelaldercentrum med en masse huse fra 1500-tallet. Bykernen mindede om Helsingør.På et tidspunkt i 60erne besluttede et geni at rive halvdelen af det historiske centrum ned for at anlægge en firsporet motortrafikvej, Thomas B Thriges gade, for at styrke Odense som transitby mellem Jylland og Sjælland. De eneste huse, man bevarede, var husene omkring H. C.Andersens hus. I dag forsøger Odense Kommune desperat at reparere på skaderne, men det gamle bycentrum er væk for evigt, og tænk, hvor meget mere fantastisk Odense kunne have været, om man havde bevaret det. Desværre er Danmark fuld af historier om kortsigtede økonomiske projekter, der vinder over de langsigtede.Aktuelt har Københavns Kommune planlagt at nedrive Slagtergårdene på Enghavevej på Vesterbro for at anlægge 83 dyre boliger samt en parkeringskælder.Slagtergårdene er en række lave huse fra midten af 1800-tallet, et historisk mindesmærke fra en svunden tid, hvor Vesterbro var et driftigt industrikvarter. Københavns Museum og Det Særlige Bygningssyn, som er den højeste faglige rådgivende instans under Kulturministeriet, anbefaler begge, at Slagtergårdene fredes, men Slots-og Kulturstyrelsen har afvist fredningen. Det er nu op til Københavns Borgerrepræsentation at redde stedet.Måske tænker du, at det er fornuftigt at rive de gamle huse ned, fordi København har brug for flere boliger, men det er ikke rigtigt, der er allerede masser af dyre boliger. Hvis man har penge nok, kan man få en lejlighed på en formiddag. Måske tænker du, at nedrivningen af fem-seks gamle huse fra 1800-tallet er en lille sag, og det er det da også, men hvis ingen siger fra overfor entreprenører og elendige arkitekter, som kun er interesseret i at tjene penge, så mister vi alle langsomt, men sikkert det, der gør København til en vidunderlig by.Hvis du vil gøre en lille indsats for at bevare en historisk del af København, så skriv under her: www.skrivunder.net/ bevar_ slagtergardene_ pa_ vesterbro eller meld dig ind i Facebookgruppen: Bevar slagtergårdene, Vesterbro kulturarv.»Jeg forstår, at entreprenører har tjent penge på det, og tillykke med det, bonderøve, men for os andre er det en katastrofe.«.

Navnet er ligeså besværligt som retten. Det kommer af okonomi, der betyder ' hvad du kan lide' og yaki, som betyder ' grill', og den japanske kålpandekage fås i et væld af varianter. I København skal du imidlertid stadig lede langt efter okonomiyaki, der så vidt vides kun fås på Issa i Sankt Jørgens Allé på Vesterbro og hos Kuma på Jagtvej på Nørrebro. Men den er en omvej værd!.KatsuobushiFinthøvlet, røget og fermenteret bonito-fisk.Japansk mayonnaiseIndeholder mere æggeblomme, færre æggehvider, riseddike i stedet for almindelig eddike og så et strejf af det tredje krydderi.Syltede grøntsager- for eksempel fintskårne gulerødder.Otafuku/okonomiyaki-sauceMørk sauce der minder lidt om Worchestersauce.Revet nagaimoJapansk bjergkartoffel, også kaldet kinesisk yam, er en besynderlig aflang rodknold.Køn er den ikke med sine mørkebrune prikker og stride hår, men når man river den, bliver teksturen slimet, og det er godt som bindemiddel i en okonomiyaki.

Cocktails er lækkert. Is er lækkert.Hvorfor ikke lave et mix? De kreative madkreatører fra Sweet Sneak har slået sig sammen med ismagerne fra Istid. Sammen er de værter ved en helt særlig fredagsbar, hvor hovedingrediensen i barens cocktails er frisklavet is. Isen er friskrørt med flydende nitrogen, der gør den ekstra cremet, og det er en gin-is, der er lavet til lejligheden. Gin-isen vil være smagsgiveren i forskellige cocktails.Blandt andet kan man smage en »The Wildest Grapefruit of Vesterbro« med rød grape, gin-is og pufsukker.Man kan også nyde en pretzel, hvis man trænger til noget at bide i. Alle cocktails koster 65 kr. pr. stk., og der er gratis entré.Fredagsbar med is-cocktails Sweet Sneak, Vesterbrogade 111 I dag kl. 17-22.
Natteliv.
Alternativt: Københavns kulturborgmester, Alternativets Niko Grünfeld, holder weekend, så de færreste livsstilsbloggere kan følge med. Til Børsen Pleasure fortæller han, at lørdagen starter med en dansende opvågning af hans drenge i sengen, og de vil have pandekager.»Vi laver dem fra bunden med økologisk Aurionmel fra Hjørring, et pift af citronskal og flormelis.Jeg drikker kaffe fra Coffee Collective, som jeg brygger på mit japanske kaffeudstyr fra Hario og skimmer Politiken. Vi larmer, snakker og lytter til P8 Jazz.« Herefter går turen til Valby Kino (drevet af frivillige), vegetarpasta på Nørrebro-restauranten Mirabelle, shopping af veganske sneakers, kunstudstilling på Copenhagen Contemporary (Papirøen).Siden cocktails med kaospiloter på Berliner-baren "Atze Peng Bar" (Vesterbro), middag på restaurant Relæ med venner fra London og økologiske Thy Pilsnere i Kødbyen. Lørdagen slutter med en hotdog på Hovedbanegården, for »mere vegetar er jeg heller ikke,« konstaterer kulturborgmesteren.Trods alt. - oz.

Milepælene stod i kø sidste år for den kendte ølbrygger Mikkel Borg Bjergsø, manden bag mikrobryggeriet Mikkeller med base på Vesterbro i København. 2016 var både året, hvor han solgte en del af sit livsværk fra, da den amerikanske kapitalfond Orkila Capital købte sig ind i virksomheden med en mindre ejerandel. Det skete efter lange overvejelser for Mikkeller-stifteren, som dog nåede frem til, at han havde brug for en professionel partner. Derudover investerede han yderligere i sit eget første bryggeri i San Diego på den amerikanske vestkyst. Og dertil kom åbningen af ni barer og restauranter i Danmark, USA, Taiwan, Singapore og Thailand. Den heftige aktivitet sætter sit stærke præg på årsregnskabet fra holdingselskabet bag Mikkeller. Her fremgår det, at omsætningen steg med 22 pct. til 153 mio.kr. fra 2015 til 2016. De mange investeringer satte sig dog også i resultatet for virksomheden som dykker til syv mio.kr. fra godt 18 mio. kr. året før. jkon.

Tak til Kristkirken, Vesterbro Sogn, København for deres initiativ med drop in-dåb.Det er livgivende, befriende og på høje tid, der kommer initiativer, som sætter dåben i spil. Der viser, hvor nemt det kan være at blive medlem af folkekirken.Især i en tid, hvor medlemmer af et af de andre danske trossamfund med vind i sejlene, Ateistisk Selskab, ser det som deres hovedopgave at bekæmpe folkekirken og dens medlemmer.Jeg håber, at initiativet breder sig til hele landet for at alle de, der overvejer at blive døbt i folkekirken har et sted at gå hen med deres overvejelser.Det at blive døbt er ingen nem og hurtig beslutning, men der er behov for, at mennesker bliver oplyst og opmærksomme på, at det er muligt. Derfor vil drop in-dåb ikke føre til uoverlagt dåb, men blot gøre opmærksom på, at det aldrig er for sent at blive døbt.

Som nabo til romaerne ved Mariakirken på Vesterbro vil jeg gerne takke politiet for at optræde med den værdighed og besindighed, der karakteriserer dansk politi, når det er bedst. Også tak til kirken, der udviser en hjertevarm næstekærlighed over for de mennesker, der har det sværest i vort samfund.Politiet og kirken tegner et billede af et sympatisk Danmark. Det står i kontrast til folketings-flertallet, der med loven i hånd vil fængsle de stakkels mennesker, der forsøger at hutle sig igennem.Med en ' særlov' rettet imod romaer, der rækker hånden frem for at bede om en skilling.Hvis ikke man vil vise lidt venlighed og stikke dem en mønt, kunne man vælge blot at gå videre. Men nej, det er ikke nok for Folketinget.Loven vil blive stemt igennem med et bredt flertal. Der er meget lidt overskud, generøsitet eller blot venlighed i den måde, hvorpå Folketinget agerer på i disse år.Heldigvis viser politiet og kirken, at der er et andet Danmark.Erik Boel Reventlowsgade 16 København V.

guldregn Café Guldregn på Vesterbro, hvis meget smalle indre næsten mere giver mindelser om en gammel ubåd end en bar, repræsenterer rigtigt nok den gamle verden, fra før hippe caféer fik verden til at gå af lave. 

En 20-årig mand blev natten til søndag overfaldet med flere slag, da han tog en pirattaxa efter en bytur i Aarhus med nogle venner.Manden var på vej hjem i beruset tilstand, da en bil kørte ind omkring Vesterbro Torv, og en person spurgte, om han ville med. Offeret troede, at det var nogle af vennerne, der kom for at hente ham.Men bilen kørte i den forkerte retning. Da han råbte, at de skulle standse bilen, fik han besked på at holde mund og holde sig i ro. I alt befandt der sig fire andre personer i bilen, og flere af dem overfaldt nu det 20-årige offer med slag.Da bilen holdt for rødt, kastede den 20-årige sig mod den ene dør og rullede ud af bilen. Herefter løb han fra stedet, forfulgt til fods af to personer fra bilen. Da han nåede frem til en tilfældig borger på gaden, stak forfølgerne af, og borgeren fik ringet efter en ambulance. Den 20-årige slap med mindre skrammer.Til gengæld manglede han sin pung. mony.

JEPPE GIØRTZ MÜLLER (DER SES I LYS SKJORTE) VALGTE I GÅR AT BLIVE DØBT på få minutter af sognepræst Mette Gramstrup. Muligheden opstod, da Kristkirken på Vesterbro i København havde indbudt til lyndåb fra klokken 15 til klokken 20. Folkekirken havde kaldt seancen for " Drop in-dåb" efter det engelske udtryk for at " kigge forbi". Det var Jeppe Giørtz Müllers kone, der havde hørt om det hurtige ritual i radioen og foreslog ham at blive døbt. Den 52-årige københavner havde ellers aldrig " orket det menageri, der normalt følger med en dåb". Men nu skulle det være, tænkte Jeppe Giørtz Müller, da chancen var der for at træde ind i folkekirken over en lav tærskel. Og da han var i gang, inviterede han sin storebror med, Martin Giørtz Mûller, til højre i sort jakke. Og han blev døbt samtidig. Det nye folkekirkekoncept var populært. Flere end 20 fremmødte var blevet døbt ved redaktionens slutning klokken 17.30 i går. - Foto: Emil Kastrup Andersen. 

Design: Et skrin i elmerod og teaktræ. En stol af vortebirk, der startede sit liv i en tagrende på Vesterbro Torv. Et japansk skuffedarium af 1.000 år gammelt eukalyptus.Nørderi, skønhed og passion for træ går op i en højere enhed, når 25 kubeformede værker udstilles på Designmuseum Danmark i anledning af Møbelsnedkerforeningens 25-års jubilæum. Stik imod museets sædvanlige regler opfordres publikum i udstillingen "Unfolds" til at røre ved værkerne, der er udformet af nogle af landets dygtigste møbelsnedkere ud fra fire benspænd, der bl. a. kræver, at de skal være kubeformede, indeholde et element af sølv og skal kunne åbnes. Det sanselige aspekt er centralt for udstillingen.»Vi har arbejdet med nogle af de dogmer, som ligger i snedkerfagets historie. For at formidle træet, dets finish, overflade og bearbejdning rent snedkerteknisk har vi holdt fast i håndværket. Alt, hvad vi laver, udspringer af materialet,« fortæller Finn Killbuck, der til daglig leder møbelsnedkerværkstedet på Amalienborg. Til udstillingen har han selv skabt en såkaldt duftkube bestående af 16 små æsker, som hver indeholder en træprøve med en særlig distinkt duft.Udstillingen vises i perioden 24. februar til 14. maj 2017. pego.

Sangeren Teddy Edelmann, der er kendt af de fleste for sangen om "Himmelhunden", er død. Han blev 76 år. Det skriver BT, der har talt med hans finske kone, Ritva Sariola.Teddy Edelmann fik i 1984 et stort hit med "Himmelhunden", som pladeproduceren Calle Sand oversatte fra svensk.Karrieren begyndte dog allerede i 1950' erne og har budt på optrædener med grupper som The Caravans og Teddy, Chano, Jan og John, der stod bag hittet "Jeg vil bo på Vesterbro". Senere dannede han makkerpar med Chano Tietze og optrådte blandt andet i Tivolis Visevershus.Han har også deltaget i Dansk Melodi Grand Prix i 1993 med sangen "Går det ikke', så går det nok".I 1962 blev han kåret som Nordens Cliff Richard i en konkurrence på Radio Mercur./Ritzau/

Frank Hedegaard, tidl. socialordfører for SF i BR: Når vi i dag ser store problemer i forhold til det nyåbnede fixerum H17 på Vesterbro, skyldes det ikke, at vi har fået fixerum. Som politiker kæmpede jeg for, at vi skulle få fixerum, men samtidig sagde jeg også, det ikke kunne stå alene, men skulle suppleres med andre behandlingstilbud. Fixerum er et skadesreducerende tilbud til misbrugere, der er i et aktivt misbrug, og et sted, hvor man kan motivere misbrugeren til at komme i behandling.Problemet er, at København ikke har investeret i misbrugsbehandling, men har fjernet penge fra behandling.Hvis socialborgmesteren og overborgmesteren havde villet investere i de behandlingsformer, som behandlerne har efterspurgt, ville der have været tilbud, som misbrugeren kunne visiteres videre til. At en ny gruppe misbrugere samtidig er kommet til, de afviste asylansøgere, gør ikke problemet mindre.Men det er ikke fixerummet, der er problemet. Det er den fejlslagne asylpolitik og en laden stå til hos de ansvarlige politikere.

Meget ofte cykler jeg gennem Enghavevej, Vesterbro, København, ind på den gentrificerede stenbro i zigzag mellem velplejede fuldskæg på ladcykler og ubarberede sutter med klirrende Kvickly-poser.På vejen kommer jeg forbi smørrebrødsbeværtningen Tove Ditlevsens Mindehave, og efter den en uspecificeret blanding af et motorværksted, café og butik, Motorius. Jeg har aldrig været derinde, ikke før nu, hvor jeg har læst Michael Enggaards absolut udmærkede debutroman, der er iscenesat på Vesterbro, hvor hovedpersonen Frank er partner i et værksted med café og butik, der ligger lige præcis dér på Enghavevej." Svækling" er en klassisk københavnsk kollektivroman, hvor byens skæbner strejfer og støder ind i hinanden.Først og fremmest er der Frank, en forhenværende bokser, der for flere år siden droppede ud af sporten efter en DM-finalesejr over rivalen Cliff. To gange havde han været i gulvet undervejs, og sejren nagede ham. Havde hans far fået dommerstemmerne fixet? Franks far, Gerhard, har altid været en kendt skikkelse i boksesporten. Nu har han været ude for en arbejdsulykke i Ikea, og Frank må rykke tættere på sin far, end han har lyst til.For hvad er det egentlig for et lyssky salg af cigaretter, Gerhard har gang i? Hvem står bag de truende beskeder om, at Frank har arvet sin fars gæld? Og hvorfor mangler udklippene om Franks kamp mod Cliff i farens ellers så minutiøse arkiv over alt og alle i boksesporten?.Indhentet af fortidenMen Frank skal kæmpe sit livs kamp uden for ringen.For at kunne gå ind i fremtiden, må han konfrontere sig med fortiden. Han møder sider af sig selv, han ikke kendte, og han får brug for følelser, som han ikke vidste, at han havde. Det er naturligvis noget med en kvinde, bogstavelig talt en ægte Florence Nightingale, der skaber tøbrud og forsoning.Og noget med at blive indhentet af fortiden. På sådan en bittersweet måde." Svækling" har diskrete, men bærende ledemotiver.Hovedsporet er fravær af nærvær mellem forældre og børn. Det handler om skammen og skyldfølelsen over ikke at turde leve op til sit ansvar. Det handler om savnet og sorgen over et dødfødt barn og over børn, der vender en forælder ryggen.Helt tyndt og fint vævet ind er begrebet søvnparalyse, en lidelse, hvor sindet vågner før kroppen. I den tilstand trænger det fortrængte sig på.Modigt trækAt debutere med en så specifik Vesterbro-roman er et modigt træk. Bydelen har gennem den moderne litteraturhistorie haft sine ikoniske beskrivere (og besyngere), fra hærværksmanden Tom Kristensen over Tove Ditlevsen til legendariske Dan Turèll, ikke at forglemme den store fortæller Kirsten Thorup og folk som Katrine Marie Guldager og Peder Frederik Jensen. Plus alle dem, jeg lige har overset i farten.Hvad vil Michael Enggaard blandt dem? Jo, han vil forlænge historien om bydelen, fortælle en god, gammeldags socialrealistisk historie om hverdagens forslåede helte og skurke i det berømte brokvarter, og vise, hvordan vi mennesker kun lever, når vi lever for hinanden.Der er dem, der mener, at pænheden, hvor de brune værtshuse fortrænges af hippe vinbarer, fjerner bydelens autenticitet. Men Vesterbro overgiver sig sgu aldrig. Den er klar til at gå en runde til. Og Michael Enggaards varmhjertede no-nonsense-proletarroman er både en solidaritetserklæring og en håndsrækning til det rå og upolerede. Måske ikke en lige højre til kæben, men stadig et tungt, stærkt stød.Klaus Rothstein er anmelder ved Weekendavisen og programvært på "Skønlitteratur på P1".kultur@jp.dk 
Journalist Michael Enggaard har skrevet en varmhjertet no-nonsense-proletarroman.
Det er 116 år siden, at Sofus Bagger - skoleinspektøren ved Istedgades Friskole, som i dag hedder Skolen på Enghave Plads - plantede den første spire til en forening, hvis formål var »at give de mange børn og unge mennesker på Vesterbro lejlighed til nyttig og munter beskæftigelse og derved drage dem bort fra gaderne og kælderhalsenes dårlige luft og lys og gadens mange fristelser ud til skolehavegerning, leg og boldspil i fri luft«. Gabriel Jensen var lærer ved en anden skole i det fattige arbejderkvarter, og han var så engageret i projektet, at man efter hans død i 1924 gav institutionen hans navn.Og der er stadig gang i Gabriel Jensens Ferieudflugter. Sæsonen begynder på mandag:.Dragør-turen mandag 3. juliOpsamlingssteder: V Energicenter Voldparken kl. 9.00.Hjemkomst kl. 16.00 V Nørrebro Bycenter kl. 9.20.Hjemkomst kl. 15.40 V Prismen i Holmbladsgade kl. 9.40.Hjemkomst kl. 15.20.Husk madpakke og badetøj! Børn med særlig billet til Capoeira møder på Blågårdsskolen kl. 10.GJF. dk Giro: 8028702.

HipnessfaktorDe rustrøde vægge, det minimalistiske egetræsinventar, Brugsen-pindestole samt keramik med hilsen til 1970' erne er som skabt til trendmagasiner med den tidstypiske kobling af det moderne og den danske designhistorie. Meget instagramvenligt.Læg dertil en michelinbager og alternativ kaffebrygning, og ja: Så er man til tops i hipnesshierarkiet, selv på indre Vesterbro.Dyr vs. BilligFor 30 kroner kan man få en limeduftende donut eller en portion friskrørt chokolade-eller jordbæris. Isen kunne jeg godt finde på at vende tilbage for at smage og indtage udenfor på berlinerbænkene foran Hyggestund. Og så passer det også til det familieklientel, stedet gerne vil tiltrække med sin ' kids breakfast'. Stedets dyreste ret er en frokostservering med kylling og vafler til 130 kroner.DommenDer er tænkt over hver detalje og ingrediens hos Hyggestund. Men tilberedningen og serveringen halter hist og her, og balancen i retternes sammensætning tipper, så man sidder med en smag af fedteras i munden efter måltidet. Det er mad til virkelig påtrængende tømmermænd.Og det er de ikke en hverdagsmorgen.Efter et besøg hos Hyggestund savner jeg seriøst en skål havregryn.

Vil du helst have naboer, som er på din alder og tjener nogenlunde det samme som dig, eller vil du gerne bo i et blandet område? 
Siden krisen er forskellen på kvarterer med høj og lav gennemsnitsindkomst øget, viser ny analyse. 
Gennem det seneste år er rekordmange italienske restauranter åbnet i København.For tiden virker det, næsten som om der åbner én hver uge. Og det er vel at mærke ikke bare i Københavns centrum, det er et gennembrud på alle hylder, fra low key steder på broerne som Osteria 16 på Vesterbro og Cicchetti på Nørrebro over strømlinede designerrestauranter i Illum til stille og rolige kvarterers restauranter som Tavola Calda og Mastro i Hellerup.Det er sådan set ikke, fordi det italienske køkken har været rigtigt væk, det har bare været andre køkkener, som har domineret scenen i København de seneste ti år. Det nye nordiske har spillet en stor rolle - og gør det stadig - men det er først og fremmest i de højere luftlag, hvor Michelin-stjernerne befinder sig.Når vi taler om mellemklassen, har det først og fremmest været den franske bistrobølge, der har domineret. Den blev sat i gang, da Rasmus Oubæk smed sin Michelin-stjerne i 2006 og begyndte lave bistro-klassikere. Desværre var det, som folket hæftede sig mest ved, Oubæks i øvrigt glimrende boeuf bearnaise, så bistrobølgen blev til en bøf-tsunami, der bredte sig som en pest i byen og var lige ved at få undertegnede til at overveje min fremtid som madanmelder.Heldigvis har alting sin tid, og bøfferne tid har således toppet (forhåbentligvis!) Den franske bistrobølge er tæt på pensionsalderen, sushi er stagneret, mens tapas er stendød, mens det nye nordiske køkken er kravlet op i elfenbenstårnet. Og så var det altså, at det italienske køkken lå på lur, parat til et comeback i en ny og stærkere opstilling.Det italienske køkken har som sagt nærmest altid været til stede herhjemme, men det har ikke altid haft de helt store udfoldelsesmuligheder.Bent Christensen, dansk gastronomis grand old man, husker dengang, da danskernes ufravigelige krav om sovs og kartofler som tilbehør til hovedretten lagde en kraftig dæmper på autenticiteten på de italienske restauranter.Christensen mener, at den igangværende italienske renæssance skyldes, at det nye nordiske køkken har lært danskerne at være mere eventyrlystne og åbne over for anderledes mad.Det tog dog lang tid for danskerne at lære den italienske model, hvor man i stedet for at rode grønt, stivelse (pasta) og kød sammen på én tallerken deler det op i tre retter. Måske nogenlunde lige så lang tid, som det tog familierne fra københavnsområdet at omlægge Audi-sommerferien fra Sydfrankrig til først Toscana og siden Piemonte.Det italienske køkken er ikke kompliceret, faktisk snarere det modsatte. Det er bygget på gode, solmodne råvarer og autenticitet, hvilket vil sige, at der eksisterer en række lokale spilleregler, som skal overholdes.Jeg husker, hvordan det for 25 år siden var stort set lige så svært at få bord på La Buca i Vanløse - der var en af landets første autentiske italienere - som det i dag er på Noma. Men ellers har det i høj grad været Era Ora, som har ageret rugekasse for det italienske køkken i byen.Adskillige kokke er sivet fra Era Ora og ud i de københavnske restauranter. Mest tydeligt, da kokkene Fabbio Mazzon og Morten Kaltoft i 2006 brød ud af Era Oras Michelin-køkken og skabte osteria FAMO i Saxogade på Vesterbro, som hurtigt formerede sig med yderligere to restauranter.FAMO - inklusive afhopperne Spiseri, som blev til Pop og herefter for nylig er blevet til Cicchetti - var i et årti bannerfører for det såkaldt autentiske italienske køkken. Men for to år siden åbnede halvblodsitalieneren Christian Puglisi (manden bag Relæ) så den italienske restaurant Bæst på Nørrebro.Normalt holder italienske restauranter i København autenticiteten i hævd ved bl. a. at benytte importerede italienske varer - der er en årsag til, at Inco i Kødbyen har en hel væg med italienske grøntsager og en anden med Støvlelandets pølser og skinker.På Bæst fremstiller man derimod sit eget charcuteri og oste på basis af dansk gris og mælk, og selv om den enkle og lokale tankegang er italiensk, er mange af kombinationerne på tallerkenerne utraditionelle.»Med Bæst har vi været med til at frigøre det italienske fra det påtaget autentiske og komme væk fra ideen om, at der kun er én rigtig måde at gøre tingene på - som alle italienere har deres mening om. Med tanken om at dyrke det lokale og »fusionere« det med den italienske tradition, tror jeg, at Bæst har været med til at inspirere andre,« siger Christian Puglisi, som også driver pastarestauranten Mirabelle, og som lige før jul åbnede Rudo i Pilestræde.Af mange store styrker er det italienske køkkens nok den, at alle elsker det: Turisterne - japanerne, amerikanere og ikke mindst italienerne selv - elsker det. Børnene elsker det.Ja, selv kongehuset elsker det (for nylig holdt kronprinsesse Mary sin fødselsdag på Cantina i Borgergade).»Det italienske køkken og Italien i det hele taget har i årtier haft sit stampublikum blandt velstillede kystbanesocialister,« siger magasinet Gastros redaktør, Jesper Uhrup, som mener, at det ikke mindst er kæderne Cofoco og Madklubben, der har fået bredt det italienske køkken ud på broerne til et yngre, knapt så pengestærkt ungt publikum.sof@berlingskemedia.dk »Det tog dog lang tid for danskerne at lære den italienske model, hvor man i stedet for at rode grønt, stivelse (pasta) og kød sammen på én tallerken deler det op i tre retter.«.Fakta: Udvalgte nye italienske restauranter i KøbenhavnBrace, Indre by: Det italienske køkken møder det nye nordiske.Fine dining i Pisserenden.Mangia, Vesterbro: Mesterlig pastakok fra Piemonte - skal prøves ! Fra folket bag vinbaren Bevi Bevi.Rudo, Illum: En slags filial af Bæst med herlig hjemmelavet ost og charcuteri fra moderrestauranten samt stilig vermouthbar.Cicchetti, Nørrebro: Pigerne bag nu hedengangne Spiseri og Pop har netop åbnet denne antipasti-restaurant uden pasta, men med masser af småretter og god vin.Cantina, indre by: Holdet bag Pastis åbnede i sommers dette kolossale, meget livlige spisested med moderne designerpizzaer og andre italienskinspirerede retter.Tavola Calda, Hellerup: Lille kvartérsrestaurant på Rebekkavej med kok fra Veneto. Aflægger af Ca ´ på samme vej.Mastro, Hellerup: Hjemmelavet pasta og naturvin er specialiteterne I denne Hellerup-biks hvor eks-Era Ora og -Alto Palato-kok Vincenzo Mastruzzo står bag gryderne, og hans norske kone, Anna, serverer.Spaghetteria, Vesterbro: Nyeste åbning fra Morten Kaltoft (ex-FAMO), som i forvejen driver Osteria 16.Imperatore, Østerbro: Bag denne fiskeorienterede restaurant står den sicilianske kok Armando Di Raffaele.Italo disco, Vesterbro: Low key Vesterbro-italiener med eks-FAMOkokken Levent Engin bag gryderne.Illum: Illum Rooftop rummer flere italienske restauranter inden for kategorierne pizza, skaldyr, steak og fine ding. I kælderen finder man Eataly, som er cafeteria og italiensk kolonial.
Bistrobølgen er gået bag om dansen, og tapas har tabt pusten: Det italienske køkken er tilbage i den gule førertrøje på den københavnske restaurantscene.
Settlementet på Vesterbro er en professionel civilsamfundsorganisation, der arbejder med inddragelse af civilsamfundet for udsatte borgeres sociale og kulturelle ligestilling. Settlementets mission er at skabe håb, udvikling og meningsfulde fællesskaber for socialt udsatte borgere, der falder gennem velfærdssamfundets net Margrethe Wivel er forstander: »Vi insisterer på, at alle har noget at bidrage med, og vores mål er at understøtte, at det enkelte menneske udfolder sit potentiale og bidrager positivt til samfundet.På denne måde medvirker Settlementet til, at der bygges bro mellem forskellige fællesskaber og enkeltpersoner, på tværs af generationer og på tværs af sociale og kulturelle skel, og er herved med til at sikre ligestilling og social integration for socialt udsatte borgere.Dette er ikke bare til gavn for den enkelte borger, men for hele samfundet.« »Vi tror på, at både dem med flere ressourcer og dem med færre har brug for et fællesskab, hvor man møder hinanden på tværs. Vi bliver kort sagt klogere som mennesker, hvis vi er sammen med andre end dem, der ligner os selv. Det skaber en opdelt by, og værre endnu, det udfordrer byens sammenhængskraft.Vi mener, vi har brug for at skabe et sted og sammenhold, der går på tværs af sociale og kulturelle skel.Vi vil som mennesker naturligt søge mod nogle, der ligner os selv. Det er nok trygt, rart og kendt, men det gør os alle lidt fattigere.« »Vi driver Saxogade - den sociale handelsgade - oven i, at vi tilbyder socialrådgivning, retshjælp, gældsrådgivning, seniorklubber, klubber for minoriteter, et værested for udsatte misbrugere og en omfattende beskæftigelsesindsats. Saxogade er Danmarks første sociale handelsgade. Visionen for gaden er, at den skal være en livlig handels-og cafégade, hvor vi er sociale bag disken og kommercielle foran disken. Gaden har tre bundlinjer; en økonomisk, en social og en grøn. Vi insisterer på, at gadens butikker skal have lækre produkter af høj kvalitet, samtidig med at de skal opkvalificere udsatte og skabe rummelige arbejdspladser.Med andre ord: Man skal komme i gaden, fordi der er skønne ting, god mad og en skøn oplevelse - ikke fordi man har ondt af vores brugere.« »Vi arrangerer events og fællesspisninger i gaden.Her i slutningen af juni holder vi vores årlige store Saxogadefest. Det vil sige, at gaden skal fremme det rummelige arbejdsmarked, så flere socialt udsatte borgere, der står uden for arbejdsmarkedet, kommer i arbejde. Derudover skal den fremme salget af miljømæssigt bæredygtige og socialt ansvarlige varer.Endelig skal den skabe et community, hvor alle føler sig inviteret indenfor og let kan bidrage som kunder, frivillige, brugere, sponsorer eller samarbejdspartnere.Saxogade skal både være praksisnært socialt entreprenørskab og forretningsudvikling på Vesterbro i København. Samtidig skal de metoder og modeller for samarbejde mellem civilsamfundsorganisationer og kommercielle virksomheder, vi udvikler, kunne skaleres og udbredes til andre bydele og byer. Det er vigtigt for Settlementet, at vores indsats har impact, der rækker ud over projektet og projektperioden. Derfor er udvikling af bæredygtige metoder, der inspirerer andre, omdrejningspunkt i projektet.«.www.settlementet.dk Saxogade er Danmarks første sociale handelsgade.

»Jess Ørnsbo er dansk litteraturs vrede gamle mand.« Sådan lød overskriften i Jyllands-Postens anmeldelse af forfatterens seneste bog -sidste års "Sidste udkald".Jess Ørnsbo må efterhånden have vænnet sig til overskrifter af den karakter, men han rystede på hovedet af karakteristikken, da Jyllands-Posten besøgte ham i fjor: »Jeg er født satiriker, og satirikere får aldrig nogen venner. Alle -lige fra det yderste højre til det yderste venstre -hader satirikeren.Det er noget, der har gjort livet temmelig besværligt for mig. Især i 1970' erne var det vanskelige tider -alle skulle være revolutionære.Selv kom jeg fra et lavere miljø - min far var kartoffelhandler - men mine borgerlige venner var revolutionære. Jeg havde studeret i Polen, hvor jeg fik bank af politiet, så hvordan skulle jeg tage dem alvorligt -disse højborgerlige drenge, som var blevet så revolutionære, at de dårligt nok kunne holde på et glas.«.Selvudnævnt realistTidligt i karrieren blev Jess Ørnsbo beskrevet som en rendestensdreng af en anmelder i Berlingske.»Jeg opfatter mig selv som realist,« har han sagt til Jyllands-Posten.»Jeg beskriver tingene, som de er. Jeg kan jo ikke lave om på verden -verden må være sig selv bekendt.Da jeg begyndte at skrive lyrik, blev jeg kaldt rendestensdreng, men jeg skrev jo bare om Vesterbro. Jeg beskrev, hvad der skete. Det var baggårdene. Det var skidt og lort og slagsmål.Og menneskene er ikke ligefrem blevet bedre med tiden. Det er de samme typer i nye ulveklæder, der er blot tale om nogle andre brudflader.« Jess Ørnsbo blev i 1964 magister i slavisk filosofimed speciale i polsk litteratur.Han er tildelt Statens Kunstfonds livsvarige ydelse og har bl. a. modtaget Danske Dramatikeres Hæderspris i 1989.15 digtsamlingerJess Ørnsbo debuterede i 1960 og har siden udgivet 15 digtsamlinger og skrevet over 25 skuespil - blandt andet "Mayonnaise", som i 2006 blev medtaget i Brian Mikkelsens kulturkanon.I dag har Jess Ørnsbo ikke meget til overs for teatret: »Teatret sank ligesom sammen omkring år 2000.Man har bevæget sig væk fra det psykologiske teater, og hvis man endelig spiller Shakespeare og klassikerne, er det for at lave om på dem. De nye forfattere er instruktørerne, der skal bygge deres ego op med alle mulige og umulige krumspring på scenen. Selv Wagner skal spilles i lyserøde lænestole. Det er selve den sceniske illusion, der er blevet borte med storskærmsteknologi og publikum som knaptrykkende pointgivere nede i salen.« Jess Ørnsbos sortsyn har været svært inspirerende -både for forfatterkolleger og sangskrivere. Lyt blot til brødreduoen Olesen/ Olesen, der har følgende på samvittigheden: Jeg er et råddent æg Du er livets salt Jeg gør intet helt Du gør intet halvt Jeg er en mur Du er et vers Du er natur Jeg er på tværs Og så omkvædet: Alt er Ørnsbo i dag Alt er halvt hejste flag Alt giver mig ubehag I det her satans nabolag Jess Ørnsbo, digter, Viby Sjælland.kasper.schutt@jp.dk Da jeg begyndte at skrive lyrik, blev jeg kaldt rendestensdreng, men jeg skrev jo bare om Vesterbro.
Jess Ørnsbo debuterede i 1960 og har siden udgivet 15 digtsamlinger og skrevet over 25 skuespil.
Selv om prins Henrik for halvandet år siden gik på en form for pension, er han fortsat protektor for en lang række organisationer og foreninger.Men det er endnu uklart, i hvilket omfang prinsen kan passe dem, efter han har fået konstateret demens.Hos Røde Kors, hvor prins Henrik har været engageret stort set siden, han kom til Danmark, ved man endnu ikke, om den 83-årige prins vil fortsætte som protektor, efter han har fået den alvorlige diagnose.- Vi har ikke hørt noget fra kongehuset. Det er for tidligt at sige noget om hans fremtid her, siger generalsekretæren i Røde Kors, Anders Ladekarl, til Ekstra Bladet.- Men vi håber, at han har det så godt, at han kan fortsætte, for vi har været rigtig glade for at arbejde sammen med prinsen.Især for de 33.000 frivillige i Røde Kors har prins Henrik gjort en stor forskel.- Når han har været rundt i landet, har han ofte benyttet lejligheden til at komme ind og hilse på de frivillige.- Det er en kæmpe anerkendelse af deres arbejde.Man ranker lige ryggen, når man får respekt fra højeste sted i kongehuset, konstaterer Anders Ladekarl.Enestående oplevelserVesterbro Ungdomsgård har haft prins Henrik som protektor siden 1977.- Vi har været rigtig glade for, at han har været tilknyttet igennem alle de her år, siger Jørgen Segall, næstformand i Vesterbro Ungdomsgårds bestyrelse, - Næste år har vi 60 års-jubilæum, og vi har tidligere på året sendt ham en indbydelse til vores store fejring i februar, og nu afventer vi selvfølgelig, hvad der sker, fortsætter han.- Det har været enestående gode oplevelser, når hen tidligere har deltaget ved arrangementer, så det er med stor beklagelse, at vi noterer os, hvad der nu er sket.Et stort engagementI alt er prins Henrik protektor for 67 foreninger, organisationer, klubber og forbund.Derudover er han involveret i en lang række andre foretagender som præsident, formand, æresmedlem og bestyrelsesmedlem.Ikke et ord om svigerpapaPrinsesse Marie var den første fra den kongelige familie, der havde en officiel opgave, efter at nyheden om svigerpapas triste sygdom var blevet offentliggjort.I går var hun klar til besøg hos Kemisk Beredskab, der er en afdeling under Beredskabsstyrelsen, hvor prinsessen, der er særlig projektmedarbejder i Beredsskabsstyrelsen, naturligvis var i uniform. Men hun var ikke meget for at tale om prins Henriks sygdom og ignorerede fuldstændig Ekstra Bladets spørgsmål.rms@eb.dk ;pc@eb.dk .Vi har ikke hørt noget fra kongehuset. Det er for tidligt at sige noget om hans fremtid her.
HOFFET: Ingen ved endnu, om prins Henrik har overskud til at fortsætte sit arbejde i det hav af foreninger og organisationer, han er protektor for.
Tiderne, hvor arbejderklassen rundede dagen af med en flaskebajer på byens værtshuse, er for længst forbi. Og i en tid, hvor det ellers går fremad for restaurationsbranchen, må flere og flere af de klassiske brune bodegaer ifølge brancheorganisationen Horesta dreje nøglen om. Læs her, hvilke af Københavns mest legendariske værtshuse, der fortsat sørger for at holde liv i den danske værtshus-kultur, og som du skal besøge, når tørsten trænger sig på.Eiffel Bar, ChristianshavnHvis der skal en historisk ramme som undskyldning til at drikke billig øl, Fernet Branca og Boonekamp fra klokken ni om morgenen, er Eiffel Bar det helt rigtige sted. Christianshavns ældste værtshus hed førhen Jacobs Bar og Café Wilder, men de sidste 50 år har facade og indretning flirtet med Frankrigs hovedstad. Klientellet er en blandet flok fra forretningsfolk til fortabte sjæle, der samles under de tørre røgtåger.Wildersgade 58.Hviids Vinstue, Kongens NytorvElsker du julens gløgg? Så skal du lægge vejen forbi Hviids Vinstue, der er kendt som stedet, hvor man får en af byens bedste hjemmelavede gløgg. Hvert år 11/11 klokken 11 serveres årets første glas i de trange, mørke og lavloftede lokaler. Også resten af året sidder man godt i mahognimøblerne med gamle indrammede billeder, fotogra-fier og autografer omkring sig.Et af dem bærer H. C. Andersens signatur. Han var nemlig en af vinstuens mange stamkunder.Kongens Nytorv 19 kld.Café Guldregn, VesterbroPå Oehlenschlægersgade midt på Vesterbro ligger Café Guldregn kun et stenkast fra det gule ' Palæ', hvor klubværelserne indtil for 10-15 år siden blev brugt som bordel. I weekenden er bodegaen et morgenværtshus; et af de steder, der åbner, når alt andet lukker.Hvor man kan brænde de sidste desperate timer af, inden det afklares, om man skal hjem alene eller med en anden.Oehlenschlægersgade 1.Bo-Bi Bar, KlareboderneBo-Bi Bar er ikke bare en bar, et værtshus og et tilholdssted for bohemer, kunstnere, jazzmusikere og journalister. Det er ikke et sted for unge og universitetsstuderende, der gerne vil føre traditionen videre, og kvartalsdrankere, der ikke kan lade være. Det er det hele. Her kan du endda nyde din bajer med kogte æg, som serveres med salt og sennep.Klareboderne 14.Jernbanecaféen og Pinden, ved HovedbanegårdenOver for Hovedbanegårdens sideindgang på hver sin side af Istedgade ligger to gamle værtshuse, der ikke har overgivet sig til hverken hippe drinks eller quinoa-retter. På Jernbanecaféen kører modeltoget rundt under loftet, mens malerier og samleobjekter pynter på væggene. På det andet værtshus, Pinden, udviklede komikerne Dirch Passer og Kjeld Petersen deres crazy-komik i, hvad man dengang ville have kaldt ' opløftet stemning'. Begge steder rummer den sære blanding af sentimentalitet og brutalitet, der gør værtshuse og bodegaer til absolutte favoritter. Og så er der ofte livemusik.Jernbanecafeen: Reventlowsgade 16. Pinden: Reventlowsgade 4.
Tag på værtshus-turné De legendariske brune værtshuse langer stadig bajere over disken. Læs her, hvor du skal få din flaskebajer, fadøl, gløgg eller æggemad.
En undersøgelse foretaget af Københavns Kommune har vist, at hver fjerde af de parkerede biler i et område på Vesterbro holdt parkeret på samme parkeringsplads fra mandag til fredag. Det har fået kommunen til at antage, at københavnernes behov for biler i hverdagen ikke er særligt stort.»Vi står foran at skulle finde plads til 100.000 nye københavnere over de næste ti år. Vi har ikke plads til, at de alle også skal have en bil, og slet ikke hvis hver fjerde bare står og fylder op det meste af tiden. I stedet bør vi gøre delebiler til det oplagte valg for dem, som har behovet, ved at skabe favorable vilkår for disse ordninger og dermed gøre det økonomisk attraktivt at skaffe sig af med egen bil til fordel for en delebil. Det kan forhåbentlig være med til at frigøre mere plads, som vi kan bruge på mennesker i stedet for på stillestående biler,« siger Morten Kabell, Teknik-og Miljøborgmester i Københavns Kommune i en pressemeddelelse.Pilotprojektet er en forsøgsordning, hvor 10-20 parkeringspladser i Krusågade på Vesterbro i en periode på tre måneder midlertidigt skal omdannes til pladser til delebiler, elbiler og midlertidige byrumsløsninger som for eksempel eksempelvis klimatilpasning, cykelparkering, grønne byrum, legepladser eller udeservering.Bilejere får mulighed for at sende deres bil til opmagasinering uden for byen i tre måneder og i stedet benytte sig af delebiler, bycykler og kollektiv transport. Udgifterne til opmagasinering finansieres af projektet, og kommunen forventer, at rejsekortet finansieres af Movia og Metroselskabet. Ifølge Morten Kabell har over 70 procent af de københavnske husstande ikke en bil til rådighed, og han mener derfor ikke, at der skal prioriteres uhensigtsmæssigt meget plads til et pladskrævende mindretal af bilejere.»Kan vi konvertere nogle af parkeringspladserne til delebilpladser og friarealer til byliv og cykelparkering, skaber vi en helt anden by, hvor bilerne i langt mindre grad dominerer gadebilledet. Jeg håber derfor, at projektet kan få folk til at åbne øjnene for, hvor store muligheder der for eksempel er i pladsbesparende delebilisme,« siger Morten Kabell.Københavns Kommune har en målsætning om, at 75 pct. af alle ture i København i 2025 skal foregå i gang, på cykel eller med kollektiv trafik, og ifølge kommunen har undersøgelser vist, at en delebil kan erstatte fem til ti privatbiler. Når pilotprojektet er afsluttet, vil Teknik-og Miljøforvaltningen evaluere dets effekt på adfærd, byrum og miljø, og de nedlagte parkeringspladser vil blive reetableret.Teknik-og Miljøforvaltningen i Københavns Kommune har indstillet, at Teknik-og Miljøudvalget godkender projektet, som blev behandlet på et udvalgsmøde mandag efter avisens deadline. Et lignende tiltag skal behandles i Frederiksberg Kommune i starten af marts.krnd@berlingske.dk 
Færre langtidsparkerede biler skal optage plads på de københavnske veje og parkeringspladser, således at de nuværende parkeringsforhold forbedres, og der bliver mere plads til blandt andet cykelparkering og klimatilpasning. Det lægger et nyt pilotprojekt op til.
En undersøgelse foretaget af Københavns Kommune har vist, at hver fjerde af de parkerede biler i et område på Vesterbro holdt parkeret på samme parkeringsplads fra mandag til fredag. Det har fået kommunen til at antage, at københavnernes behov for biler i hverdagen ikke er særligt stort.»Vi står foran at skulle finde plads til 100.000 nye københavnere over de næste ti år. Vi har ikke plads til, at de alle også skal have en bil, og slet ikke hvis hver fjerde bare står og fylder op det meste af tiden. I stedet bør vi gøre delebiler til det oplagte valg for dem, som har behovet, ved at skabe favorable vilkår for disse ordninger og dermed gøre det økonomisk attraktivt at skaffe sig af med egen bil til fordel for en delebil.Det kan forhåbentlig være med til at frigøre mere plads, som vi kan bruge på mennesker i stedet for på stillestående biler,« siger Morten Kabell (EL), Teknik-og Miljøborgmester i Københavns Kommune i en pressemeddelelse.Opmagasinering udenfor byen Pilotprojektet er en forsøgsordning, hvor 10-20 parkeringspladser i Krusågade på Vesterbro i en periode på tre måneder midlertidigt skal omdannes til pladser til delebiler, elbiler og midlertidige byrumsløsninger som for eksempel klimatilpasning, cykelparkering, grønne byrum, legepladser eller udeservering.Bilejere får mulighed for at sende deres bil til opmagasinering uden for byen i tre måneder og i stedet benytte sig af delebiler, bycykler og kollektiv transport. Udgifterne til opmagasinering finansieres af projektet, og kommunen forventer, at rejsekortet finansieres af Movia og Metroselskabet.Nye pladser til delebilerIfølge Morten Kabell har over 70 procent af de københavnske husstande ikke en bil til rådighed, og han mener derfor ikke, at der skal prioriteres uhensigtsmæssigt meget plads til et pladskrævende mindretal af bilejere.»Kan vi konvertere nogle af parkeringspladserne til delebilpladser og friarealer til byliv og cykelparkering, skaber vi en helt anden by, hvor bilerne i langt mindre grad dominerer gadebilledet. Jeg håber derfor, at projektet kan få folk til at åbne øjnene for, hvor store muligheder der for eksempel er i pladsbesparende delebilisme,« siger Morten Kabell.Københavns Kommune har en målsætning om, at 75 pct. af alle ture i København i 2025 skal foregå til fods, på cykel eller med kollektiv trafik. Ifølge kommunen har undersøgelser vist, at en delebil kan erstatte fem til ti privatbiler. Når pilotprojektet er afsluttet, vil Teknik-og Miljøforvaltningen evaluere dets effekt på adfærd, byrum og miljø, og de nedlagte parkeringspladser vil blive reetableret.Teknik-og Miljøforvaltningen i Københavns Kommune har indstillet, at Teknik-og Miljøudvalget godkender projektet, som blev behandlet på et udvalgsmøde mandag efter avisens deadline. Et lignende tiltag skal behandles i Frederiksberg Kommune i begyndelsen af marts.krnd@berlingske.dk '' Kan vi konvertere nogle af parkeringspladserne til delebilpladser og friarealer til byliv og cykelparkering, skaber vi en helt anden by, hvor bilerne i langt mindre grad dominerer gadebilledet Morten Kabell (EL), Teknik-og Miljøborgmester i Københavns Kommune.
BILKAOS Nyt pilotprojekt: Færre langtidsparkerede biler skal optage plads på de københavnske veje og parkeringspladser .
Kong Christian IX og Dronning Louises Jubilæumslegat er i år uddelt som dels en hæderspris på 100.000 kr. til professor, dr. med. Kim Fleischer Michaelsen, Institut for Idræt og Ernæring, KU, og dels til to legatmodtagere blandt unge forskere.M. sc., ph. d.-studerende Sofie Eg Jørgensen, infektionsmedicinsk afdeling Q, Aarhus Universitetshospital modtager 75.000 kr., og læge Thea Vestergaard, hepato-gastroenterologisk afdeling V, Aarhus Universitets-hospital modtager 50.000 kr. i støtte til deres forskningsprojekter.Kim Fleischer Michaelsen modtog det nyindstiftede hæderslegat for sin årelange indsats inden for forskning i børneernæring.Sofie Eg Jørgensen vil undersøge, om genetiske ændringer i immunsystemet har betydning for sygdomsforløbet af influenzainfektioner. Thea Vestergaard forsker i inflammatorisk tarmsygdom hos gravide kvinder.Legaterne blev overrakt af prins Joachim ved en sammenkomst på Sølyst i Det Kgl. Kjøbenhavnske Skydeselskab og Danske Broderskab i Klampenborg.Legatets oprindelse går tilbage til 15.november 1888, hvor Christian IX og dronning Louise kunne fejre deres 25-års regeringsjubilæum som dansk kongepar.I den anledning besluttede man blandt brødrene i Det Kgl. Kjøbenhavnske Skydeselskab og Danske Broderskab at stille en stor grund til rådighed på Vesterbro, hvorpå der kunne bygges et børneasyl, som efter brødrenes ønske skulle navngives Kong Christian IX og Dronning Louises Jubilæumsasyl.I de følgende år blev der samlet yderligere midler ind, så det blev muligt for formedelst den nette sum af 30.000 kr. at opføre et asyl til 130 børn. Asylet blev indviet 11. august 1894 under nærværelse af hele den kongelige familie.På den tid fandtes der som bekendt kun en meget begrænset forsorg for samfundets udsatte. Asylet blev derfor en hjørnesten i et meget stort og vigtigt almennyttigt arbejde for de allermest udsatte - børnene - i København. Først med socialminister K. K. Steinckes socialreform i 1933 kom der grundlæggende sociale forbedringer i vort samfund, som med nogle 10-års forsinkelser slog igennem med et stærkt faldende behov for børneasyler.Gennem alle årene bevarede Det Kgl.Kjøbenhavnske Skydeselskab og Danske Broderskab en tæt relation til asylet som aktive bestyrelsesmedlemmer.Da overvejelserne om at nedlægge asylet tog form først i 80-erne, blev det besluttet, at midlerne fra salget af ejendommen på Vesterbro samt yderligere indsamlede midler blev samlet til et legat, der skulle støtte lægevidenskabelig forskning, som fortrinsvis skulle komme børn og unge til gode.Kong Chr. IX og Dronning Louises Jubilæumslegat blev uddelt første gang i 1987 af prins Henrik. De seneste mange år er legatet uddelt af prins Joachim. Pol.

Morten Arleth Skov og Lotte Sivers, begge 28 år, drømmer om at stifte familie inden for en overskuelig fremtid. Men for dem er det vigtigere at være en del af det pulserende liv i København end at have masser af plads. Derfor har de valgt et kompromis og købt en projektbolig i Carlsberg Byen, hvor man er hoppet med på downsizing-trenden og har optimeret udnyttelsen af pladsen for at holde priserne nede.»Det har været vigtigt for os, at der ikke er en udløbsdato på forhånd på det, vi køber. At det er et sted, vi kan blive boende, også når vi måske er tre eller fire personer,« siger Lotte Sievers.Hvis alt går efter planen, flytter parret, som begge arbejder i kommunikationsbranchen, til november næste år ind i en femværelses lejlighed på 113 kvadratmeter i det byggeri, der hedder Krøyer Hus.»Hver eneste kvadratmeter tæller, når man som os har planer om at blive boende i byen længe og kender kvadratmeterpriserne,« siger Morten Arleth Skov.I dag bor de i en ejerlejlighed på 65 kvadratmeter på Vesterbro - godt 500 meter fra deres fremtidige hjem.»For os betyder det mere, hvordan pladsen bliver brugt, end hvor meget plads der er på papiret. I vores nuværende lejlighed er der eksempelvis en del spildkvadratmeter på en kæmpestor gang. På tegningerne af den nye lejlighed kan man se, at hver kvadratmeter er udnyttet optimalt,« siger Lotte Sievers.Siden de første spadestik blev taget til det nye bykvarter på den gamle bryggerigrund, har parret fulgt interesseret med. Men først for syvotte måneder siden begyndte de for alvor at undersøge, hvad der kunne lade sig gøre, da projektbyggeriet med de optimerede boliger blev sat til salg.En værdi i cykelafstand til alt»Vi havde konstateret, at der nok ikke vil gå så lang tid, før vi får brug for noget mere plads. Næste skridt var derfor at afdække, hvad vi havde råd til, og hvor vi samtidig kunne blive så tæt på Vesterbro som muligt.For vi har nok tabt vores hjerter lidt til området,« siger Morten Arleth Skov.De har overvejet, om de i stedet skulle tage konsekvensen og flytte ud af byen, hvor man kan få betydeligt flere kvadratmeter bolig for færre penge.»Vi vil bare utroligt gerne blive i byen. Det at kunne cykle til alting er en værdi for os,« siger Lotte Sievers.Hvis de ikke havde fundet lejligheden i Carlsberg Byen, havde alternativet sandsynligvis været, at de i første omgang havde købt en mindre lejlighed med henblik på at flytte videre efter nogle år, når de på et tidspunkt får børn, fortæller hun.»Da vi skrev under, var kvadratmeterprisen desuden lavere end på eksisterende byggeri her i området.Så det havde været dyrere for os at købe en lejlighed af tilsvarende størrelse, der hvor vi bor nu,« siger hun.loka@berlingske.dk 
DOWNSIZING.
Forleden gik jeg hjem fra arbejde.Jeg havde opdaget, at Susanna Sommer, hvis program »Stedsans«, jeg elskede på DR, er begyndt at lave podcast for Realdania, og før vi snakker om noget andet, er jeg er nødt til at undres over, hvad i alverden der sker for DR, når man lukker programmer, der viser, hvor fantastisk Danmark er i alle hjørner og kroge og i stedet flytter folk til provinsen for at dække det samme, som de plejer. Jeg FORSTÅR det ikke. Det er jeg sur over på daglig basis, men herligt man kan høre dem andre steder.Derfor gik jeg hjem, mens jeg hørte om »Carmønoen«, en vandrerute på Møn. Og København var så smuk, som kun København kan være en forårsaften, hvor fuglene er begyndt at synge i baggårdene, folk drikker kaffe på skamler foran kaffebarerne, små børn har smidt de tunge vinterstøvler og blomsterhandlerne lokker med små klumper farve i fine potter Jeg gik over Amagertorv og kunne pludselig huske, hvordan jeg var 15 år og meget forsigtigt på besøg, hvordan jeg mødtes med min ven, der var dobbelt så gammel som mig, på Café Europa og fik kakao, mens vi snakkede sammen.Jeg gik gennem Læderstræde og husker at jeg mødtes med studieveninder på Kafe Kys og spiste sandwich, dengang så raffinerede, men som nok bare var et brød med pålæg og lidt bønnespirer. Rådhuspladsen med tårnet, der både er min barndoms nytåraftener, smagen af det halve glas champagne og en skotten til kransekagen, som man først måtte få efter klokken tolv, men også dér hvor jeg sad og spiste shawarma en sommernat med min gamle ven, der er forsvundet ud af mit liv.Begyndelser og afslutninger.Ned ad Vesterbrogade, hvor jeg nu bor, og hvor turen forbi Hovedbanen og Tivoli, der engang kun var et minde om Tivoli-ture med min mormor som barn og at komme med toget som ung, nu også er min tur hjem. På kolde dage synger det i knoglerne »hjem hjem hjem« når jeg når krydset, hvor Ritt engang boede, men den aften havde jeg tid til at se mig omkring. Turisterne kiggede på deres telefoner og forsøgte at finde vej, børn, der gerne ville gå omveje, mødre tungt lastet med poser og forpligtelser, mænd med lædertasker og karriereansigter.På Vesterbro Torv ringede kirkeklokkerne, hjemløse solgte aviser foran Irma, og der var kø foran Lélé, og jeg var både hende, der lige var begyndt at læse og var til middag hos min tutor i Valdemarsgade, og hende, der lige var flyttet ind på Vesterbro for seks år siden og med Nikolaj i hånden opdagede et nyt kvarter.Jeg kunne pludselig huske tusinde små historier, som byen bærer sammen med mig. Jeg kunne huske, hvem jeg var og hvem jeg blev, og hvordan det skete. Alting var lige nu og for længe siden på en gang, og jeg gik der og var bare ét sted: Hjemme. I byen og i mig selv. Byen fortæller historier, man skal bare lytte. Og tage sig tid til at gå hjem.Jeg kunne pludselig huske tusinde små historier, som byen bærer sammen med mig.
Så smuk som kun København kan være en forårsaften.
På internatet Inges Kattehjem er alle katte velkomne. De hjemløse, de syge og de handicappede.Inge Sørensen stod klar med et varmt hus og et bankende hjerte for de knurhårede dyr. Men for fremtiden drives Inges Kattehjem videre uden Inge Sørensen, der forrige søndag sov stille ind i en alder af 86 år.Allerede fra barnsben var Inge Sørensen glad for dyr. Hun blev født i Nakskov og flyttede som ung videre til Amager. Her mødte hun sin mand, Orla Sørensen, de flyttede til Vesterbro, og alt åndede sådan set fred og ro. Men i midt-1960' ernes København levede vilde katte under uhumske forhold på gaderne, hvor de ofte blev taget og solgt videre til forsøgsstationer, og det gjorde hende vred, siger Jørgen Petersen, medstifter af Inges Kattehjem og mangeårig ven og kollega til Inge Sørensen." Så hun begyndte at tage kattene ind. Men snart tog det overhånd, og hendes mand følte næsten ikke, at der var plads til ham i boligen på Vesterbro. Derfor besluttede de sig for at flytte," siger han.Parret flyttede til Glostrup, og snart kunne Inge Sørensen en forårsdag slå dørene op til sit første internat, Inges Kattehjem, i Glostrup.Målet var klart: Her skulle alle katte og især de udsatte af slagsen være velkomne til beskyttelse og varme. De katte, der ikke var tamme nok til at leve under hjemlige omstændigheder, blev også hjulpet og sat ud i deres vante miljø igen.Men der var også politiske sager at rejse for Inge Sørensen. Hun kæmpede i lang tid for, at hjemløse katte skulle steriliseres, så de ikke blev for mange. En anden mærkesag var øremærkning og et register over katte i Danmark. Begge kampe vandt hun." I dag er holdningen jo, at lige så vel som der skal være nummerplade på en bil, skal katte neutraliseres og øremærkes," siger Jørgen Petersen.En stor sorg for Inge var, da hun mistede sin mand i 1972, men hun kæmpede videre for kattenes velfærd.Hun dedikerede sit liv til sagen, og med tiden blev tv-optrædener og avisartikler hverdag." Blandt andet var hun med i ' Lørdagshjørnet' på DR. Her havde hun en hunkat med små killinger med, og de her killinger blev fulgt af Danmarks befolkning. På et tidspunkt dør en af killingerne, og det skabte store overskrifter i aviserne.Der var nærmest landesorg. Det var hun stolt af," siger Jørgen Petersen.Inge Sørensen, der var barnløs, blev vidt og bredt kendt og anerkendt for sin utrættelige kamp for kattes vilkår. I løbet af årene åbnede flere internater i Næstved, Odense og Hillerød, Inges Kattehjem blev landets største katteorganisation, og af nogle bliver hun sågar kaldet " kattenes Moder Teresa"." Så sent som i tirsdags kom hun mig gående i møde, men i lørdags fik hun det dårligt, og hun sov ind søndag. 86 år er også en høj alder.Jeg tror, hun var tilfreds," siger Jørgen Petersen.Begravelsen fandt sted i fredags med 30 af hendes nærmeste som deltagere.fogde@k.dk 
nekrolog Få mennesker har betydet så meget for kattes levevilkår som Inge Sørensen. Hun dedikerede næsten al sin tid til sine spindende hjertebørn.
Rikke Høgsted har aldrig ligget i kø til noget som helst. Hverken udsalg eller koncerter har kunnet få hende til at overnatte for at få tilfredsstillet behovet for en ting eller en oplevelse.Men da hun (49) og hendes læge-mand Thomas (58) til deres skræk så, at der allerede torsdag aften var kø for at blive skrevet op til drømmeboligen i bebyggelsen Rahbek Hus II i Carlsberg Byen, bed parret hovedet af al skam og fremskød på stedet deres planer om »engang« at sælge huset på Drosselvej og købe en lejlighed.I silende regn hentede hun telt og soveposer og har siden skiftedes med sin mand til at ligge i kø som nummer tre ud af ni. Helt nøjagtigt til en femtesals penthouselejlighed på 134 kvm. Med elevator, så parrets otium, hvis de bliver boende så længe, ikke skal afbrydes, når det begynder at værke i benpiberne.Forventet indflytning om to år.Parret har fire børn, hvoraf to er flyttet hjemmefra, en bliver student om to år og en på 13 flytter med, når drømmelejligheden står klar.»Nu er der downsizet,« som Rikke Høgsted siger.Da Berlingske møder hende, er nogle af de overnattende boligdrømmere, hvoraf fi-re er læger, allerede i gang med at tale om en fremtidig beboerforening og gårdfester. Vagten fra Securitas var forbi i aftes og havde hverken hørt noget om telte, kø eller boligkøbere.Han spurgte af et ærligt hjerte: »Er I romaer?« Når hele Carlsberg Byen står færdig kommer Rikke Høgsted og hendes mand til at dele området med folk i 3.100 boliger til priser fra 2,6 til 16 mio. kroner.Rikke Høgsted er til daglig psykolog og selvstændig konsulent. Denne gang ligger hun gerne i teltkø. Hun har boet ved Sorte Hest på Vesterbrogade, da hun flyttede fra Jylland til storbyen som ung og elsker den specielle stemning på grænsen mellem Vesterbro og Frederiksberg. »Måske er der gået rigelig meget Emmerys i den, men det er der jo på hele Vesterbro«, som hun siger.»Vi er jo ikke havnet ude på en mark«Udsigten til det gode liv med tagterrasse og udsigt i en ikke vedligeholdelseskrævende lejlighed, skal man heller ikke kimse ad.»Nu er der endelig noget på spil. Nu er der noget, jeg VIL have. Lejligheden er jo en stor investering og ligger netop i den nordlige ende af Carlsberg Byen - så var det bare NU! Det er uden sammenligning den fedeste placering i Carlsberg Byen. Hele historikken i området, blandingen af nyt og gammelt og roen på Rahbeks Allé, når man kommer fra Vesterbrogade. Alle de kulturpersonligheder, der har trasket op ad den gade. Og det er tæt på Rådhuspladsen. Tænk, at summen af så mange af mine længsler og boligønsker kan lykkes.« Rikke Høgsted er ikke skræmt ved tanken om, at Carlsberg Byen, som nogle frygter, bliver et goldt beton-og glas klondyke uden liv som visse dele af Nordhavn, Ørestad og det nye Islands Brygge.»Carlsberg Byen ligger stadig tæt på City.Vi er jo ikke havnet ude på en mark, og vi har jo selv et medansvar for det.«.jrf@berlingske.dk 
Rikke Høgsted bed hovedet af al skam og lagde sig torsdag sammen med otte andre i teltkø for at få sin drømmelejlighed i Carlsberg Byen.
M igranter og flygtninge fra Nigeria har i de seneste par år fyldt godt op i gummibådene, der stævner ud fra Libyens kyst med kurs mod Italien. Og blandt nigerianerne har et stigende antal i de seneste tre år været kvinder, der risikerer at havne på et europæisk bordel.Det fremgår af en ny rapport for FNs organisation for migration, IOM.»I de seneste tre år har IOM blandt de, der ankommer til Italien til havs, set en stigning på næsten 600 procent i antallet af potentielle ofre for sexhandel. Denne stigende tendens er fortsat i de første seks måneder af 2017, og de fleste ofre er fra Nigeria,« hedder det i IOMrapporten.Samtidig har IOM registreret stadig flere nigerianske piger - ofte mindreårige - blandt de, der når frem til Italien.»IOM skønner, at 80 procent af pigerne fra Nigeria - hvis antal er vokset fra 1.454 i 2014 til 11.009 i 2016 - er potentielle ofre for seksuel udnyttelse,« skriver FN-organisationen.Nogle af de kvinder og piger, som IOM får kontakt til efter ankomsten til Italien, fortæller, at de ikke har betalt for turen. Den er finansieret af andre, og det er et tegn på, at de er sendt til Europa af bagmænd i den internationale sexindustri.»Menneskehandel er en transnational forbrydelse, der smadrer tusindvis af liv og er årsag til ufortalt lidelse,« siger Federico Soda, der er direktør for IOMs koordinering i Middelhavet, i en kommentar til rapporten.Et netværk i DanmarkIfølge Sine Plambech, der forsker i migration ved Dansk Institut for Internationale Studier (DIIS), flugter rapporten fra IOM med et stigende antal nigerianske prostituerede i flere europæiske storbyer.»Det er meldingen fra NGOer i Tyskland, Frankrig og Spanien, og også her i Danmark er der kommet flere nigerianske kvinder og piger i prostitutionsmiljøet,« siger Sine Plambech, der for nylig var på feltarbejde på Sicilien, hvor flertallet af migranterne og flygtninge, der tager turen fra Libyen, kommer i land.I organisationen Reden International, der arbejder med udenlandske kvinder i prostitution med særligt fokus på kvinder, der er ofre for menneskehandel, bekræfter forstanderen, Kira West, at der nu er et stort antal nigerianske kvinder blandt de prostituerede i Danmark.»Vi kan helt klart se en stigning - også af de helt unge piger. I vores natcafé på Vesterbro kommer der indimellem op mod 100 kvinder fra Nigeria i løbet af én nat, hvor det før var højst 50,« fortæller Kira West.»De fortæller om et stort netværk i Danmark af nigerianske kvinder,« siger Kira West, der understreger, at Reden International primært er i kontakt med prostituerede i de store byer.»Og der er jo også prostitution andre steder i landet,« siger hun.Den skærpede grænsekontrol i Danmark og andre steder i Europa forhindrer ikke, at der kommer nye til.»Vi registrerer stadig nye. Det er der ingen tvivl om,« fastslår Kira West.od@berlingske.dk I vores natcafé på Vesterbro kommer der indimellem op mod 100 kvinder fra Nigeria i løbet af én nat, hvor det før var højst 50.Kira West, forstander ved Reden International.
Et stærkt stigende antal af migranterne på Middelhavet er nigerianske kvinder, der risikerer at havne på et bordel i Europa. Ifølge FN er tallet steget næsten 600 procent over de seneste tre år, og også i Danmark kan stigningen mærkes.
En kvinde blev udsat for frygtelige pinsler over fem timer i en lejlighed på Vesterbro i København, hvor hun fik hænderne bundet med en ledning, fik sat ild til håret, fik det klippet af, blev slået med knytnæveslag og fik sprøjtet rengøringsmiddel i ansigtet.Det fremgår af det chokerende anklageskrift mod en 37-årig kvinde, der står tiltalt mishandlingen 3. januar i år fra cirka klokken to til syv om morgenen.Offeret var påvirket af narkotika og var derfor hverken i stand til eller turde modsætte sig eller flygte og blev også holdt tilbage af tiltalte, da hun forsøgte at forlade lejligheden ifølge anklageskriftet.Tape for mund og næse Efter den første mishandling blev hun skubbet ned på gulvet, hvorefter den tiltalte ifølge anklagen viklede brun tape om hendes hoved, herunder foran næse og mund, så hun havde svært ved at trække vejret, mens hun sagde: ' Jeg har en plan for, hvordan vi kan slå dig ihjel. Vi giver dig en overdosis kokain' eller lignende.Herefter sprøjtede hun et ukendt stof ind i kvindens hånd med en kanyle og sagde ' godnat og sov godt' eller lignende.Den 37-årige er ligeledes tiltalt for at have truet offeret ved at sige ' hvis du sladrer til nogen, så dør du' eller lignede, hvorefter hun bandt hende fast til en radiator med en ledning.' Slip hende ikke fri'Kvinden har hidtil nægtet at udtale sig i sagen, men begærede sig løsladt i forbindelse med grundlovsforhøret. Sagens anklager, Søren Harbo, ønsker ikke at sige noget om motivet til mishandlingen.- Men der er ikke tvivl om, at det er et misbrugsmiljø på Vesterbro, siger han.Der var andre til stede i lejligheden, da mishandlingen skete, og da tiltalte på et tidspunkt bandt kvinden fast til en radiator med en ledning og forlod lejligheden, var det med ordene: ' I skal ikke slippe hende fri. Jeg er ikke færdig med hende. Jeg skal på gaden og lave penge' eller lignende.De tilstedeværende valgte dog at befri kvinden fem minutter efter, at han forlod lejligheden, og er ikke tiltalt for noget.Sagen kører ved Københavns Byret 23., 29., og 31.maj.linette@eb.dk .
Kvinde blev udsat for flere timer langt voldsorgie.
Fransk præsident Emmanuel Macron Europas Barack Obama/Justin Trudeauklon.Så skal vi bare have gjort Margrethe Vestager til EU-præsident, og Europa er pludselig cool igen.Muligvis fremragende idé Præfugtet toiletpapir... ' til en ekstra frisk og ren følelse'. Først tænker man overflødig dekadence. Så tænker man ' hvorfor fanden ikke'? Begreb En Hella-Joofisme Meget sigende, men vildt ukorrekt anekdote, som f. eks. »de gamle persere brugte altid deres papyrus på begge sider« eller »som samfund bør vi sove med benene i vejret - I ved, ligesom vikingerne«.Meningsløshed Disruptionrådet Fremtidsråd fyldt med sjælløse industrichefer, fagforeningsbosser lirende klicheer af sig, ligegyldige komponentunderleverandører fra Ringkøbing, dødssyge professorer i produktudvikling og så Hella Joof, det eneste medlem med fantasi.Skodtransport Københavns Bycykler Elektriske turistcykler, der er som at køre rundt på klodsede gamle knallerter, bare med elendige digitale skærme, ubrugelige GPS'er og automatiske låsesystemer, der ikke virker.Fodteknologi Footies til mænd Særligt korte sokker, der gør det muligt at have sokker på og vise bare sommerankler.Paul Newman og Steve McQueen gik ikke med footies. Det skal du heller ikke.Påstand Årets sommerdrik ifølge Jyllands-Posten: Mojito Måske i Jylland. Men fanden tag os, om vi vil have den rodede, langsommelige salat-skoddrink tilbage i almindelig rotation.Slogan Find din indre ' Bro' »Vesterbro, Østerbro, Nørrebro - find din indre ' bro'«. Bannerreklame fra Wonderful Copenhagen. Markedsføringens svar på appelsinjuice på nybørstede tønder.LARS DAHLAGER.lars.dahlager@pol.dk 

Jeg bor i hjertet af Vesterbro. Fra mit stuevindue i vores lille ejerlejlighedsghetto kan jeg se de gadeprostituerede vandre op og ned ad Skelbækgade, når det bliver fredag og lørdag aften. De har travlt, selvom »kunderne ikke gider betale en skid for det længere«, som en af kvinderne betroede mig en aften, hvor jeg skulle parkere, og vi faldt i snak.En anden aften for nylig kunne jeg holde øje med en svinedyr slæde, der holdt stille på en lille sidevej. Først med lygterne tændt.Så blev de slukket, uden at nogen steg ud.Der gik vel 10-15 minutter, så blev lygterne tændt igen, og en kvinde steg ud fra passagerforsædet. Bilen susede af sted i mørket i høj fart, og pigen hastede op mod sin plads på Skelbækgade igen. Videre, næste.Selv for en hærdet lokalbeboer var det relativt voldsomt at se forløbet udspille sig så konkret i tid og rum. Men jeg værdsatte oplevelsen, og det har siden været endnu vigtigere for mig lige at hilse på og veksle et par ord med mine naboer dernede. De skal vide, at jeg ikke foragter dem, men at jeg ser dem.Godt at se det upoleredePå samme måde værdsætter jeg den voldsomme oplevelse, det er at gå i den modsatte retning af Skelbækgade og se en søvnløs junkie med manisk blik styre målrettet tværs over Halmtorvets byfornyede arealer og op mod det store fixerum, der ligger lige ved siden af Kødbyens hipster-barer.For jeg ved, at han derinde får sit fix under hygiejniske forhold og overvåget af sundhedspersonale.Han bliver ikke clean af, at der ikke er noget sikkert sted at fixe - han risikerer at blive rullet i sin rus eller dø i en trappeskakt.Den prostitueredes liv bliver ikke mere trygt af at blive gemt væk. Det gør det til gengæld af, at der findes en gammel, ombygget ambulance på Vesterbro, hvor hun kan tage sine kunder med og klare forretningen under sikre forhold.Rene kanyler og tilgængelige kondomer er også velfærd. For vi er et udviklet samfund som ved, at det upolerede - hvad enten det foregår af lyst eller nød - ikke forsvinder ved, at vi kigger væk.Farlige fix og usikker sex forsvinder ikke af puritanske fnys og frygt for faldende boligpriser, men risikoen reduceres af åbne øjne og tilgængelige alternativer. I de lande, hvor man bare prædiker moral og ser den anden vej, er resultatet dramatiske forekomster af vold, overgreb, hiv og illegale aborter.De menneskelige konsekvenser er tragiske, og de samfundsøkonomiske er uoverskuelige.Derfor er det godt, at vi kan se det upolerede. Også når det er grimt, også når det er udsigten fra stuevinduet, også når det ødelægger den gode stemning på vej hen til restauranten. For først når vi kan se det, kan vi lade os oplyse.Andreas Gylling Æbelø er retoriker og direktør.Farlige fix og usikker sex forsvinder ikke af puritanske fnys og frygt for faldende boligpriser.
Indspark.
Frank har sammen med en ven et lille autolakererværksted på Vesterbro.Det passer ham godt at være sin egen herre, så der ikke nogen til at dirigere med ham. Tidligere var han mester i boksning, men stoppede brat sin karriere, da han var på toppen.Hvorfor egentlig? Det erfarer vi løbet af Michael Enggaards morsomme roman, der i et hurtig-friskt sprog fortæller om en mand, der får et råd af sin far: »Du skal beslutte dig for, hvilken mand du vil være, Frank«. Faderen, Gerhard, tidligere boksetræner, er på efterløn og har et job i Ikea, hvorfra han også sælger smuglercigaretter med chefens vidende. Da Gerhard kommer ud for en arbejdsulykke, må Frank tage affære, og han trues til at overtage faderens gæld, der vokser efter hver henvendelse fra en kriminel bande.Hvordan Frank får det ordnet, er et af den tætpakkede romans temaer.Et andet handler om familiefortiden, som faderen og Frank aldrig har fået talt om. Moderen døde, da Frank var ni år gammel, herefter har de mest haft boksningen sammen. Hemmeligheden i familien handler om en handikappet bror, som har været anbragt på institution, siden han var helt lille. Han skal naturligvis opsøges, og det gør Frank i selskab med faderens hjemmesygeplejerske Ellen.Hende er der gang i. Ud over at være behjertet sygeplejerske serverer hun mad som frivillig i et medborgerhus på Vesterbro, og hun bliver statist på Det Kongelige Teater. Frank støder ind i hende, når han ser til faderen, og han og Ellen kan godt finde ud af noget sammen.Hvis ellers de tør.ROMANEN MED de mange handlingselementer er fortalt i et hæsblæsende tempo og med brug af en lovlig heftig jargon, der dog er med til at karakterisere de forskellige miljøer omkring Frank.Michael Enggaard er journalist. Han skriver om film og har udgivet biografi-en ' Kessler' (2010) om bokseren Mikkel Kessler. Hans skønlitterære debut er også fuld af boksning indtil mindste detalje, og det er faktisk det mest interessante i romanen. Aldrig havde jeg troet, at jeg kunne blive optaget af noget som helst omkring boksesporten, men det blev jeg. Hele miljøet - hvordan træner man, hvordan agerer man fysisk, mentalt og strategisk, før og under kampen. Frank går med til at træne en pige, et ungt boksehåb, og hvis man som denne naive læser troede, at boksning kun handlede om at slå løs, bliver man godt belært om noget andet.Ikke alle romanens slag er lige velrettede.Mange debutanter har en tendens til at pakke flere romaner sammen i én, og det gælder også Michael Enggaard.Men man må kvittere for hans energi og hans humor og så se lidt bort fra den lovlig friske jargon, der nok er med til at gøre romanen morsom, men alligevel får én til at tænke: Skru lidt ned, dosér virkemidlerne lige så præcist som slagene i en boksering.MAY SCHACK Mød Michael Enggaard på Bogforum, søndag 12. november kl. 13.20 hos Politikens Forlag.boger@pol.dk 
Tempoet er højt og jargonen på plads i Michael Enggaards debutroman. Men det er i skildringen af bokseverdenen, romanen kan noget.
Adgang med Abdel: Vesterbro på sprøjten. DR 2, torsdag. Kan ses på dr.dkA bdel Aziz Mahmoud gør et glimrende stykke journalistisk arbejde med sine reportager. Han er god til at tale med mennesker, og når hans opgave består i at komme tæt på en enkelt person, når han tit ganske langt ind bag det panser, de fleste af os bærer som en del af livets kampuniform. Desværre var resultatet ikke helt fremragende, da han og kameramanden var taget til Vesterbro for at skildre de problemer, der er med det såkaldte ' fixerum' H17 på Halmtorvet.Hvilket må siges at være synd og skam, for intentionerne fejler ingenting, og problemet med stofbrug, lovgivning og omgivelser er mere relevant end nogensinde, men samtidig også lige så politisk problematisk som tidligere.Problemet består i, at Københavns Kommune har etableret et stofindtagelsesrum på Halmtorvet. Det har åbent så godt som døgnet rundt og tilbyder narkomaner et sted, hvor de kan indtage deres foretrukne stoffer under hygiejniske forhold og sundhedsfagligt opsyn. Det er et klart fremskridt for brugerne, der ikke længere behøver at sidde i trappeskakte og på bagtrapper og injicere sig med urene kanyler, som efterfølgende ligger og er til fare for de lokale beboere.Men det er også et problem, fordi tilbuddet selvsagt tiltrækker stofmisbrugere i stort antal, så mængden af narkomaner, hvad enten de er på sprøjten eller ej, i området er øget. Og det er klart nok ikke så fedt for Vesterbros øvrige, der forstyrres af larm og ballade fra højrøstede junkier, der ikke altid er lige gode til at udvise hensyn.I udsendelsens løb talte Abdel med en beboer, lederen af H17, to narkomaner, lederen af naboen, Husets Teater, og en politimand fra genboen, politistationen på Halmtorvet. Alle var empatiske, ufordømmende og opmærksomme. Stofmisbrugerne kunne sagtens se, at det måske ikke var så fedt for beboerne. Og de øvrige demonstrerede udpræget forståelse for stofmisbrugernes hårde vilkår.Og alligevel sad man tilbage med en fornemmelse af, at det her problem kun kan løses, hvis man fra politisk hold tilfører yderligere ressourcer og ændrer synet på stofbrug generelt, eventuelt så narkomaner legalt kan få stoffer af anstændig kvalitet. Og dertil øger den sociale indsats med hensyn til at skaffe boliger, rådgivning og andet til stofbrugerne.Og hele den del af problemet blev ikke tilstrækkeligt belyst, så programmet i sidste ende fremstod som en ufærdig avisfeature.Og så er en halv time slet, slet ikke tilstrækkeligt til så omfattende et emne som stofmisbrug og skadesreduktion.henrik.palle@pol.dk Programmet fremstod som en ufærdig avisfeature.

Støj og hærværk skal mindskes, der skal være flere toiletter, og der skal være en større lokal forankring. Sådan lyder de skærpede krav til gade festen Distortion, der efter planen skal finde sted fra 31. maj til 4. juni i år.Teknik-og Miljøudvalget i Københavns Kommune skal mandag (i dag, red.) tage stilling til, om Teknik-og Miljøforvaltningen skal arbejde videre med en tilladelse til Distortions gadefester i 2017. Det sker på baggrund af en ansøgning fra Distortion og forvaltningens skærpede vilkår.Distortion har søgt om tilladelse til gadefester på Nørrebro onsdag 31.maj og på Vesterbro torsdag 1. juni.Derudover vil der begge dage være et arrangement på Rådhuspladsen, som slutter klokken 24 - to timer senere end gadefesterne på Nørrebro og Vesterbro.Beboere i de kvarterer, hvor Distortion er blevet afholdt de seneste år, har klaget over problemer med støj og urinering. Formålet ved den senere afslutning på Rådhuspladsen er at trække folk væk fra festerne i brokvartererne, således at der hurtigere kan ryddes op, og at støjgenerne bliver mindsket. Der skal desuden være dobbelt så mange toiletter som i 2016.I den overordnede rammetilladelse skriver Teknik-og Miljøforvaltningen, at det er nødvendigt at fastsætte en række vilkår for, at afholdelsen af Distortion ikke skaber unødvendige gener, men at Distortion samtidig er med til at understøtte Københavns profil som storby og derfor understøtter særlige bymæssige værdier: »Det er ligeledes Københavns Kommunes vurdering, at de kulturelle og oplevelsesmæssige værdier, Distortion bidrager med på vejarealet, konkret må tillægges større vægt end de nabo-, miljø-og støjgener samt renholdelsesproblematikker, Distortion afstedkommer.« Sidste år meddelte Københavns Politi, at Distortion set fra politiets vinkel var forløbet godt, og hvor der ikke var nogen store, alvorlige sager under Distortion, og kultur-og fritids borgmester Carl Christian Ebbesen (DF) sagde, at antallet af uroligheder var det samme som på en normal uge.krnd@berlingske.dk Fakta: DISTORTION150.000 festerDistortion er en gadefest, der finder sted hvert år i begyndelsen af juni. Den består af både gratis arrangementer og arrangementer, der kræver en billet. Gadefesterne i København er gratis, men bliver blandt andet finansieret af gadearmbånd, der kan købes af deltagerne, samt tilskud fra Københavns Kommune. Ifølge Distortions hjemmeside deltager omkring 150.000 mennesker i gadefesterne.
Kommunen finder det nødvendigt med større hensyntagen til de beboere, der i årevis har klaget over problemer med støj og urinering under gadefesten Distortion.
I år er der mere end 200 udstillere på Rejsemessen for Kvalitetsrejser, og fordelt på seks sale kan man lægge øre og øjne til 90 rejseforedrag om alt fra Nepals bjerge til øerne omkring Singapore.Omkring 30 pct. af rejsemålene på messen er europæiske, resten er oversøiske.Sidste år besøgte mere end 16.000 mennesker messen. I år finder messen sted i Øksnehallen på Vesterbro i København og er åben lørdag og søndag den 21.-22. oktober fra klokken 10-17.Vagabond, der arrangerer messen, har udgivet rejsemagasiner siden 1994.»Med kvalitetsrejser mener vi rejser, hvor der er dialog mellem rejsebureauet og kunden. Skal man f. eks. til Vietnam for første gang, vil mange gerne møde et menneske, der har været der mange gange før,« fortæller Christian Adamsen, der er ansvarshavende redaktør på Vagabond.»Underholdning som sækkepiber og mavedansere er udelukket; på den her messe handler det om foredrag og personlige ønsker.« Øksnehallen, der er ramme om messen, er Vesterbros gamle kvæghal, der jævnligt lægger rum til mode-og livsstilmesser samt skiftende udstillinger med bl. a. fotokunst. Øksnehallen er en del af Kødbyen, der gennem en byfornyelsesproces er blevet transformeret fra slagtehaller til restauranter, gallerier og natklubber.Entré til messen er på 120 kroner.rejseredaktione@jp.dk Underholdning som sækkepiber og mavedansere er udelukket.
I denne weekend afholder rejsemagasinet Vagabond endnu engang Rejsemessen for Kvalitetsrejser, som de har arrangeret siden 2004.
Det bedste ved journalist Michael Enggaards roman-debut, ' Svækling', er persongalleriet. Fra første side er det umuligt ikkeat knuselske Frank, en tidligere danmarksmester i boksning, som efter et angstanfald har lagt handskerne på hylden, og som nu i stedet knokler som autolakerer med eget værksted på Vesterbro i København. Og så er der Franks far og tidligere træner, Gerhard. En vrissen træmand med moralske kvababbelser begravet inde bag braktuden, som efter et arbejdsuheld får trukket sin søn med i noget snavs. Og vi må heller ikke glemme Ellen, den søde, selvopofrende sygeplejerske, som tager på hjemmebesøg hos storbyens udskud, renser deres sår og skifter deres bleer, og som selv er stukket af fra en halvbetændt fortid.De tre hovedpersoners skæbner fletter sig sammen, og undervejs får vi både et kig ind i den tarvelige københavnske underverden og i den paranoide nordjyske middelklasse. To verdener, der begge er fulde af røvhuller.Enggaard skriver herligt ukrukket og som en munter kloning af filminstruktøren Erik Clausen og engelske Nick Hornby (ham med ' High Fidelity'). Man griner med personerne - aldrig ad dem. Romanen er sjov, men den er ikke bange for alvoren og insisterer på, at man kan grave sig ud af sit eget mørke, hvis blot man tør hæve blikket og se sine medmennesker i øjnene.' Svækling' er en charmerende gang socialrealisme med smældende punch i onelinerne og dybe stød til de dæmoner, mange af os slæber rundt på og beskytter bag lukkede, sammenbidte parader. Frank Sebastian Hansen.

Musiker, biolog, skuespiller og forsker.Johan Olsen er en alsidig mand med mange jern i ilden og nu også forfatter - aktuel med »Bogen om verden«, der introducerer børn og andre nysgerrige til naturvidenskabens verden.Ud over et enkelt smut til Lyngby i opvæksten er Johan Olsen godt og grundigt københavner.»Jeg kan ikke se mig selv bo andre steder.Jeg er vokset sammen med byen,« siger han I dag bor han på Vesterbro, når han da ikke lige turnerer Danmark rundt som forsanger i bandet Magtens Korridorer.Hvad laver du for tiden?»Jeg er på det sidste af Magtens Korridorers sommerturné. Nu skal vi i studiet og lave lidt musik, før efterårsturneen går i gang.Jeg arbejder også på laboratoriet med forskellige projekter, hvoraf et giver mig en del grå hår i hovedet, samtidig med at det er sjovt at prøve at få til at lykkes«. »Jeg skal spille lidt koncerter med Pligten Kalder til oktober, blandt andet på Kammerateriet i Svendborg. Jeg skal spille verdensmesterskab i havekroket, holde foredrag på en folkeskole på Amager og høre Sonja Hald på Viften i Rødovre 29. september«.Hvilken bydel har du det tætteste forhold til?»Jeg føler mig hjemme både på Vesterbro og på Nørrebro. Jeg boede ca. 20 år på Nørrebro, så selv om jeg flyttede til Vesterbro for en del år siden, har jeg stadig et tæt forhold til Nørrebro. Det, Vesterbro mangler, har Nørrebro - og omvendt«.Hvad er det bedste ved København?»Dens offentlige rum. Demokratiet og sammenholdet, både i lokalområderne og nationalt, er afhængigt af, at mennesker fra forskellige subkulturer og samfundslag mødes. Bare se hinanden, kende til hinandens konkrete eksistens. Det kan København, og det skyldes dens pladser, parker og åndehuller. Der er mange af dem, fra Nordvest til Islands Brygge, fra Østerbro til Sydhavnen. Det er der ikke mange andre byer, der kan hamle op med«.Hvad er det værste?»Februar, politikere, der vil ødelægge Amager Fælled med en motorvej, havnefronten skæmmet af rædselsfulde erhvervsbygninger og ødelæggelsen af Carlsberg Byen«.Hvilke steder kan du anbefale at gå ud?»Når man skal ' ud' i København, vil jeg anbefale, at man begynder tidligt med en frokost et sted. Man kunne gå på Ñ i Blågårdsgade for eksempel. Virkelig hyggelig, lækker veganercafé. Bagefter tager man en kaffe i hånden og spadserer gennem Assistens Kirkegård, zigzag ad små stier, ender på Jagtvej, hvor man køber en pils hver i en kiosk.Så går man langs den grønne sti, ad Buen over Ågade hen til Landbohøjskolens Have, hvor man går en tur og finder et sted at sidde.Her drikkes de medbragte øl langsomt. Så går man op til Gl. Kongevej, hvor man besøger 90eren, måske kan man sidde udenfor, hvis vejret tillader det. Man tager sig god tid.Derefter tager man mod Værnedamsvej og kigger på de fine butikker, tager måske på Falernum, hvis man er sammen med en eller nogle, som er til et glas vin, går ad Valdemarsgade mod Istedgade, og her synes jeg, det vil være lidt sært ikke at besøge Skipper Bodega, Simpelt V, Café Erik, Blomsten, Øresund, Kluuden (Mc. Kluud, red.), Riesen og Snork, en perlerække af dejlige værtshuse.Og hvis en af ledsagerne skulle blive lidt cocktailflov, er Celcius på Oehlenschlägergade det ideelle sted til netop den type aktiviteter. Ja, ja, man behøver ikke tage dem alle sammen på én dag. Og en anden rækkefølge er måske også mere hensigtsmæssig, både hvad angår åbningstider og rute. Men jeg garanterer, det bliver smukt«.Hvor i byen slapper du af?»Når jeg skal have lidt ro på og bare sidde og stirre lidt ud i ingenting, sætter jeg mig på Assistens Kirkegård eller i Landbohøjskolens Have. De har deres magi og deres historie, som om tiden har skåret de fineste ornamenter i luften, man indånder, så man får lidt af tusinder af skæbners fortælling ind under huden«.Hvad dyrker du af kultur i København?»Jeg dyrker cafékultur, kioskkultur, cykelkultur, grille-nede-i-gården-kultur, værtshuskultur, koncertkultur, rygerkultur, forbrugerkultur, hipsterkultur, politisk kultur, antikultur, dekadencekultur, teaterkultur og den slags«.Hvad ville du vise en turist i København?»Jeg ville gå lange ture rundt i gaderne og fortælle røverhistorier om byens historie blandet op med ting, jeg tror, jeg kan huske, fra da jeg flyttede hertil. Jeg ville cykle min turist til Tippen, Sydhavnen, Nokken, Amager Fælled, gå en tur langs Søerne, sidde ved Planetariet og få lidt at spise. Måske en pils på Kennedy's. Og vi ville ende med en gåtur på Istedgade med sidegader, som jo er mit kvarter nu, og som jeg kan fortælle om.Som sagt synes jeg især, at det er livet i det offentlige rum, på gaderne og i parkerne, der gør København til noget særligt«.Hvad ville du lave, hvis du selv havde en fridag?»Jeg har så sjældent en fridag, at jeg måske nok ville bruge den derhjemme med en bog i tæt samarbejde med en sofa eller bænken ude på altanen«.rasmus@aok.dk 
Altmuligmanden Johan Olsen fra Magtens Korridorer er vild med byens bodegaer, men han bryder sig ikke om politikere, der vil ødelægge Amager Fælled.
Torsdag den 14. december er 100-års-dagen for Tove Ditlevsens fødsel; og det er nok værd at markere i disse ' danskhedens &amp; kulturarvens' med højlydte fanfarer proklamerede tider..Der er efter vores mening ikke noget i vejen med de to begreber - hverken danskheden eller kulturarven - eller med at udforske, nyde og dyrke dem, historisk og aktuelt.Men det ville være rart (og respektfuldt), hvis kulturelle fyrtårne i vores historie - som for eksempel Ludvig Holberg, H. C. Andersen, Jeppe Aakjær og Steen Steensen Blicher eller Otto Gelsted, Hans Kirk og Hans Scherfig - i langt højere grad blev dyrket og nydt for deres stadig bevægende budskaber, realisme og skarpe satirer fremfor mest som museumsgenstande og mærkevarer på markedet.Og hvis arbejderbørn som Tove Ditlevsen og Halfdan Rasmussen også kom meget mere til deres ret - ikke på trods af, men netop fordi de så ærligt, talentfuldt og hjertevarmt skildrer og gengiver omgivelser og vilkår, tanker og følelser i det miljø og den klasse, de var rundet af.Både Tove Ditlevsens Vesterbro og Halfdan Rasmussens Christianshavn er så ganske anderledes i dag end i 1930' erne til 1970' erne..Men kernen og hjertet i deres digtning om disse miljøer og deres mylder af mennesker - med deres længsler og slid, sorger og glæder, kampe og kærlighed og humor - har fortsat bud til mange af os i vort mere og mere afpillede velfærdssamfund.Og derfor vil de også til stadighed være nogle af de mest læste og yndede digtere blandt de mange i dagens og morgendagens Danmark.
Dagens historie.
 1 ' Pusher' Viktoriagade på Vesterbro»' Pusher' var en af de første, nyere danske film, der blev optaget på gaden i øjenhøjde med hovedpersonerne.Det er meget typisk for ' Pusher', at hovedpersonerne indtager gaden, for det er en fortælling, der handler om gadelivet, husene, baggårde og smutveje. Selv om de ryger ind og ud af fængsler, er byen altid deres. På hotellet i Viktoriagade har narkobossen i ' Pusher' sit kontor, og i 1990' erne var gaden også et af de allermest rå steder på Vesterbro.Det var her, man kunne finde en død luder i en opgang med en nål i armen. Siden er mødregrupperne og jyderne rykket ind, og husfacaderne er blevet pudset fint op. ' Pusher 2' blev optaget på Amager, for der var Vesterbro blevet lige lovlig meget caffe latte. ' Pusher' er et billede af Vesterbro anno 1996. Og det billede er forsvundet nu«. 2 ' QEDA' Radisson Blu Royal Hotel»I science fiction-filmen (der får premiere til november, red.) er København oversvømmet efter en miljøkatastrofe, og der er ikke meget, man kan genkende i byen. Ud over SAS-hotellet, der stikker op som et landmark, sammen med Frihedsstøtten ved siden af. I filmen er det ikke et hotel, men et slags ministerielt hovedkvarter.Det giver god mening at bruge det her sted til en sci-fi-film, for hotellet var Københavns første højhus, og da Arne Jacobsen tegnede det, var det en ekstremt moderne bygning. Selv om bygningen har mange år på bagen i dag, virker den stadig futuristisk.Og som Ridley Scott har sagt, er den bedste form for sci-firetrofuturisme. At man tager noget genkendeligt med ind i fremtiden. SAS-hotellet er et modernistisk fyrtårn, instruktøren har trukket med ind i fremtiden«. 3 ' Iqbal og den hemmelige opskrift' Pirateriet i Tivoli»To skurke vil jævne Tivoli med jorden og bygge et parkeringshus. Fra et københavnerperspektiv er det et meget blasfemisk projekt at nedlægge Tivoli - det må man bare ikke. Hovedpersonen Iqbal og hans venner har fundet skurkenes bombe i Tivolis skib Pirateriet, og det lykkes dem at afmontere bomben og smide den i søen. Set fra et barneblik er Tivoli det mest københavnske, og man piller ikke ved Tivoli.Filmen tematiserer spørgsmålet om byfornyelse, om, hvor meget man skal bevare, og hvor meget man må ødelægge. Skurkene er pæredanske, mens helten Iqbal er fra en indvandrerfamilie, og filmen er også et spil mellem ' de nye danskere' og dem, der insisterer på at være mest danske. Det handler om liv, død og Tivolis overlevelse«. 4 ' Allegro' Gammel Strand»Området omkring Gammel Strand er i ' Allegro' dækket af en usynlig mur og afspærret af politiet. Hovedpersonen har fortrængt sine erindringer om, at han mistede sin elskede.Byen gemmer og stjæler hans erindringer fra ham, og han kan først komme i kontakt med dem igen, når han har bearbejdet sin sorg. Han er byen, og byen er ham. På et tidspunkt spørger hovedpersonen, hvor Magstræde er blevet af. »Nårh ja, Magstræde. Sidst jeg så den, lå den derhenne, men den har det med at springe lidt rundt«, får han til svar. Og der er ikke noget mere absurd, for de her gader har ligget her siden 1500-tallet, så Magstræde går ingen steder. Magstræde bliver lige der. Det er en kommentar til, hvordan tiden står stille her. Men samtidig er det også en kærlighedserklæring til området - se, hvor smukt det er! - og det skal aldrig nogensinde forandres«. 5 ' I blodet' Dronning Louises Bro»Instruktøren Rasmus Heisterberg har sagt, at filmen har fem hovedpersoner.De fire drenge og København som den femte. Drengene er unge medicinstuderende, der bor på Nørrebro, studerer på Panum og arbejder på Riget. Det er en lille firkant i byen, som er deres eget univers. Dronning Louises Bro er porten til drengenes verden. Det er overgangen fra Indre By til Nørrebro. Stort set alle scenerne foregår her, hvor de cykler langs Søerne, cykler hen over broen i de lyse sommernætter, vælter og kaster op. Dronning Louises Bro er også billedet på cykelkultur i København og billedet på at være ung og i bevægelse«. 6 ' Nøgle hus spejl' Sølund Plejehjem ved Sortedams Sø»Via filmens lokation på et plejehjem har den en melankolsk og sørgmodig stemning over sig.Det er et sted, man kommer for at blive gammel, men beboerne kan stadig se ud på Søerne, på livet og på ungdommen. Hovedpersonen Lily bor på plejehjemmet med sin syge mand, men er selv ret frisk. Og så forelsker hun sig i en anden mand, den svenske ' pilot'. Men må man forelske sig på det stadie i livet? I en scene står Lily og hendes forelskelse på taget af plejehjemmet og kan kigge ud over byen. Hvor de får sådan en Titanic-' I'm the king of the world'-fornemmelse, når du skuer ud over København. De har stadig drømme, og de føler, at der stadig er muligheder for dem. Selv om de aldrig kommer til Paris, som de taler om, har de stadig en drøm«. Bogen ' Filmens København' udkommer 1. september.tine.kirkensgaard@pol.dk 
Tidligere på måneden sprang Nikolaj Coster-Waldau hen over byens tage, da instruktøren bag ' Mission Impossible'-filmene, Brian de Palma, var i København for at indspille sin nye film, ' Domino'. Og fonden Copenhagen Film Fund arbejder for at få flere scener fra den danske hovedstad med i internationale film. Men hvad gør København til noget særligt som filmby? Det har filmskribenterne Sophie Engberg Sonne og Katrine Sommer Boysen undersøgt i bogen ' Filmens København', der udkommer 1. september. Ibyen tog på tur med de to kvinder ud til byens locations.
Multikulturelle Nørrebro, hipster-højborgen Vesterbro eller mondæne Frederiksberg? København har en bydel for de flestes smag, men forskellighederne fra øst til vest og nord mod syd handler ikke kun om beboerne, butikkerne og boligerne.Der er også stor forskel på, hvor mange af de solgte lejligheder der kunne få tilføjelsen "solgt" på skiltet inden for de første tre uger på markedet, viser en opgørelse fra boligsiden Boliga.dk.Generelt er der en større andel af lynsalg for ejerlejligheder end huse, men der er også store forskelle fra postnummer til postnummer.Der er flest lynsalg på Nørrebro og i nabobydelen Nordvest, hvor henholdsvis 46 og 45 pct. af de handlede lejligheder højst nåede op på en liggetid på 21 dage.Altså var køberne i bydelene nogle af de hurtigste til at sige "ja tak", når den rigtige lejlighed bød sig til.Og det er da også de to bydele, der generelt har de korteste salgstider for lejligheder.Lige over halvanden måned tog det i gennemsnit at sælge i bydelene.Den laveste andel af lejligheder solgt som lynsalg finder man i Nærum nord for København, hvor det var 8 pct. af de solgte boliger, der røg på under tre uger, oplyser Boliga.dk.Det er dog ikke her, man finder de længste salgstider.Det var i Blokhus, hvor det i gennemsnit tog 483 dage at finde en køber til lejlighederne, mens det i Horsens tog 258 dage.peter.simonsen@finans.dk 
Der er stor forskel på, hvor mange af de solgte lejligheder der bliver solgt inden for de første tre uger på markedet.
»Skammens aften«. Sådan skrev Berlingske om 40 års mindehøjtideligheden på Rådhuspladsen den 4. maj 1985, hvor flere tusinde mennesker var samlet for at mindes de faldne under Besættelsen og for at høre taler af Frode Jakobsen samt statsminister Poul Schlüter.Men en flok BZ'ere og diverse såkaldte fredsgrupper kom marcherende fra Vesterbro og begyndte at kaste med æg og tomater samt flasker og sten mod statsministeren, som måtte holde sin tale bag politiets skjolde.Hvad tænkte disse unge mennesker dog på? Man fristes til at tro, at de ikke havde noget at tænke med. Derimod sårede de en masse fredsommelige menneskers følelser. Det er nærliggende at tro, at de aldrig havde gidet sætte sig ind i, hvad der skete i maj 1945.Det er som om denne episode med vilje er blevet glemt, for i den senere tid er BZ'erne og kollektiverne i 70erne og 80erne nærmest blevet glorificeret i forskellige TV-programmer.I mine øjne var de nogle slapsvanse, som kun kunne eksistere i flok.Jeg har ofte tænkt på, hvor få de egentlig var, og hvor lidt de har udrettet trods stor opmærksomhed fra medierne.Det eneste, jeg kan komme i tanke om er, at vi siger du til hinanden.Men var det lille du også al den ballade værd? CHRISTIAN REFSTRUP, SØNDERMARKEN 71, 3060 ESPERGÆRDE.

DAGENS SANG: ' SØSTRE LAD BOLDENE HVILE'Skrevet i anledning af kvindelandsholdets faglige konflikt med Dansk Boldsplid-Union Melodi: ' Brødre lad våbnene lyne' Søstre, lad boldene hvile, ingen skal nedgøre os.Nu skal vi bruge grovfile, for DBU de vil slås.De sad og kigged' på EM, sliddet blev levnet til os, søstre, men lønnen var helt slem, nu skal den have et los.Vi, der er kvindernes landshold, kæmper for vor faglighed.Hvis de vil se kvindefodbold, må de i lommerne ned.ATS LYKØNSKER SOLBERGTillykke med valget, Erna Solberg. Du må jo have det fantastisk oven på den sejr!? »Ja, det bliver ikke Støre«.REDAKTIONELTEfter en rækker klager fra nærtsidddende medarbejdere besluttede Vort Tillægs forbrugerredaktion i går at tildele medarbejderen, der over flere uger har testet kålkuren, sit eget kontor.I ØVRIGT MENER JEGat Facebook er snotdumme, når de lukker ' Offensimentum', som i forvejen er en lukket gruppe.Markus Klokhøj, 14 ½ år.LJEF &amp; RAMGENLHvæsernes redaktør skriger: Vi skrev forleden, at Københavns Universitet netop har godkendt hjernefuskeren Milliona Pengekowas doktorafhandling.Der skulle naturligvis have stået hendes doktorafvikling.Det er særdeles bekagleligt med den salgs fjel i aivsen, og vi har som straf tvunget den ansvarlige journalist til at indgå i et rehabiliterings-og genoptræningsforløb i Millionas rådgivningsklinik, ' Rottereden' på Vesterbro.Held og lykke med det.ats@pol.dk 

For bare 30 år siden var København en by med store industriområder, faldefærdige bydele og en by i økonomisk morads.Siden er det gået stærkt. Bysanering har for alvor presset boligpriserne i hovedstadens brokvarterer og indre by op til nærmest astronomiske højder, og den tunge industri er noget nær ikke-eksisterende. I stedet er de tidligere industriområder forvandlet til eksklusive boligområder, og København har fået nye bydele i både Ørestad, Nordhavn, Sluseholmen og på Carlsbergs tidligere bryggerigrund i trekanten Frederiksberg, Vesterbro og Valby, der udvikles til Carlsberg Byen.Sidstnævnte område har for alvor været i vælten den seneste uge, efter en række erhvervsdrivende har været nødt til at lukke deres butikker i Carlsberg Byen grundet lav aktivitet og høje huslejer.At der ikke er den store aktivitet i området er måske ikke så mærkeligt, i og med at der fortsat ikke er mange beboere i området. Og det erhverv, som allerede er etableret har ikke været nok til at trække udefrakommende til.Det vil altid være en satsning for en erhvervsdrivende at etablere sig i nye byområder.Men der ligger også et ansvar for byudviklere i at give virksomheder og beboere fornuftige vilkår. Selvfølgelig skal developere gerne tjene på deres investering. Ellers var der ingen byudvikling. Men der påhviler dem også at tænke mere langsigtet, så beboere og forretninger ikke jages bort. For ellers står man bare med store spøgelsesbyer. Og det kan hverken kommuner eller udviklere være tjent med.
Leder.
De seneste år har foreningen Agapes psykologer haftfokus på det religionspsykologiske område. Det har givet mulighed for, at psykolog Aida Hougaard Andersen kan påbegynde et ph. d.-projekt.Forskningen skal give et bud på, hvordan de eksistentielle og religiøse aspekter kan inddrages fagligt i behandlingen.Derfor ansætter Agape pr. den 1. juni psykolog Elli Kappelgaard, som skal arbejde med terapi og foredrag i Agape.Elli Kappelgaard, der er født i 1983, er uddannet cand.psych. fra Københavns Universitet i 2013. Hun har en bred erfaring med almen psykologisk praksis, blandt andet inden for stressbehandling, kriser, sorg, angst og depression.Hun har både arbejdet med unge og voksne og har desuden arbejdet med flygtninge og undervist som ekstern lektor på Syddansk Universitet. Hun brænder for det religionspsykologiske felt og for krydsfeltet mellem teologi, samfund og psykologi.Hun har et bredt kendskab til det kirkelige landskab og solid formidlingserfaring.Privat bor Elli Kappelgaard i København, er engageret i Apostelkirken, en folkekirke på Vesterbro. Hun er glad for at rejse, for litteratur og har udgivet en digtsamling.Selvom Aida Hougaard Andersen fra den 1. juni er ansat på Syddansk Universitet, vil hun fortsat være ansat på få timer i Agape, primært med fokus på at få den nye viden integreret i arbejdet, ligesom Agape også er skrevet ind som samarbejdspartner i projektet.

En 29-årig mand fra banden Loyal To Familia (LTF) blev i går varetægtsfængslet i en sag om afpresning. Det bekræftes af Københavns Politi: - Vi har anholdt en mand med tilknytning til LTF-banden, som er mistænkt for at have forsøgt at afpresse et pizzeria på Vesterbro, fortæller Torben Svarrer, leder af afdelingen for organiseret kriminalitet, Københavns Politi.Flere afpresningerAf sigtelsen fra grundlovsforhøret fremgår det, at den nu anholdte sammen med flere stadigt ukendte gerningsmænd truede en ansat i pizzeriaet med, at hvis der ikke blev betalt penge, ville forretningen blive smadret.For politiet er det ikke beløbets størrelse, der er i fokus.- Men det er metoderne og den afstumpethed, der finder sted, siger Torben Svarrer.Mindre butikkerHan fortæller, hvordan LTFbanden ifølge politiets opfattelse på det seneste har været meget offensive, når det gælder afpresningsforsøg.- Indtil videre har der været tale om en håndfuld, bare i denne uge. Men generelt har det stået på i en periode, siger han.Der er tale om mindre forretningsdrivende, der opsøges af bandefigurer: - De lægger ikke ligefrem skjul på, at de kommer fra LTF. De afkræver et pengebeløb, og i den forbindelse falder der trusler om vold og det, der er værre, fortæller Torben Svarrer og understreger, at politiet ser på sagerne med stor alvor.- Det skal stoppes hurtigst muligt. Derfor opfordrer vi folk, der har været udsat for afpresning, til at melde det med det samme, siger politichefen.fish@eb.dk .

Hvordan skal København se ud i fremtiden? Vil vi have en by i beton, stål og glas? En by, der ligner alle andre byer? Eller en by, der emmer af historie, hvor der er plads til både åndehuller og grøn natur? Kampen for at bevare et København i menneskelige dimensioner handler lige nu om Slagtergårdene på Enghavevej, som med deres kreative og musiske miljø repræsenterer de sidste rester af det gamle Vesterbro.Det er to minutter i 12, hvis gårdene skal bevares. Absolut sidste chance for at stoppe nedrivningen er mødet i Borgerrepræsentationen 14.december.Nedrivnings-planerne for slagtergårdene er det kommunale Socialdemokratiet, når det er værst: I en tæt alliance med de borgerlige partier bakker partiet op om en kapitalstærk grundejer for at sikre profitten ved at bygge nye betonpaladser uden hensyn til, at slagtergårdene er en sjælden baggårdsbebyggelse.Det er et kulturstrøg med minder af både Storm P. og Tove Ditlevsen. Med et kæmpe turistpotentiale - lidt i stil med Hackesche Höfe i Berlin - et kompleks af otte sammenhængende baggårde, der er blevet et trendy område med småbutikker, gallerier og restauranter.Det er sidste udkald: Forhåbentlig vil københavnerne engagere sig i bevarelsen af slagtergårdene. Slaget om Amager Fælled viser, at det kan nytte at kæmpe.Erik Boel Reventlowsgade 16 København V.Slaget om Amager Fælled viser, at det kan nytte at kæmpe.

TJENER, DER ER EN GAMMEL DANSK I MIN ØL!Mikkel »Mikkeller« Borg Bjergsø har efterhånden brygget øl med alle fra David Lynch til Rick Astley. Denne gang hedder samarbejdspartneren Gammel Dansk, hvis klassiske bitter har inspireret Bjergsø til at brygge en pilsner med krydrede noter af bl. a. amerikansk eg, som efter sigende skulle være den perfekte sidevogn til Danmarks mest populære bitter. mikkeller.dk 15.000 Så mange internationale rejsejournalister har deltaget i online rejseagenten Travelbirds undersøgelse af masseturisme.København kom ind som 12.mest imødekommende by word wide med høje ratings på sikkerhed, lykkeniveau blandt befolkningen og engelskkundskaber.Nr. 1 på listen er Singapore.PROMILLE KALENDERENSalig Steward Stardust fra DR2-julekalenderen »Jul på Vesterbro« ville formentlig have sat pris på Nordic Spirits juleinitiativ. »Den Sorte Boks« er en julekalender, som indeholder 24 små flasker håndbrygget spiritus -gin, rom, vodka, snaps, mjød og likør fra bl. a. Skotlander Rum og Den Klodsede Bjørn Vodka. 699 kr. nordicspirits.dk.Møbler af papTanken om at sove i en seng af pap vil muligvis være fremmed for mange. Men møblerne er billige og vejer ingenting, så de er lette at flytte eller smide ud. Perfekt hvis du f. eks. lige er flyttet fra dine forældre eller konen. Disse møbler er fra tyske Stange Design.pappmoebelshop. de FOTO: PR.»500 FULDE SVIREBRØDRE KOMMER TIL AT HÆRGE I DISSE GADER, MENS DE SYNGER »DANCING QUEEN«. Protestplakat mod den kommende åbning af det forhenværende ABBA medlem Björn Ulvaeus' syngerestaurant »Mamma Mia The Party« i et beboelseskvarter i London.

1. juni bragte Berlingske et opinions-indlæg fra en dame på Vesterbro ved navn Tasja Parize om Distortion, som efter hendes mening har udspillet sin rolle.Synspunkterne, som fruen fremførte, virkede i og for sig fornuftige, men hendes sprogbrug var ikke spalteplads i Berlingske værdig. Eksempelvis talte hun om »druk-og pisfesten«, hvor folk »står og pisser direkte op ad husene eller skider på trapperne ned til cykelkælderen.« Hun mente også, at »stanken af pis og skraldespand« ikke ville fortrænge de første uger.Jeg kender (heldigvis) ikke fru Parize, men jeg er sikker på, at ethvert blot nogenlunde begavet menneske kan give udtryk for samme synspunkter og meninger ved brug af ord, som også mine børnebørn tåler at stifte bekendtskab med.Med henvisning til Berlingskes nylige artikelserie om, hvordan både skole og hjem ofte forsømmer sit ansvar med hensyn til korrekt påvirkning (opdragelse) af børn og unge, forekommer det overraskende at se sådanne udtryk i Berlingske, om end det er i en kommentar, når der lige så vel kunne være anvendt helt »normale« ord i den aktuelle sammenhæng.Jeg håber, at den unge dame fra TV2, der fra årsskiftet tiltræder i Det Berlingske Hus, vil have øjnene op for sprogbrugen i avisen.PREBEN JACK PETERSEN, ORDRUPVEJ 88, 2920 CHARLOTTENLUND.

Det er nu, man på Københavns Kommunes hjemmeside kan give sin mening til kende om det største højhusbyggeri i det indre København. Det er planlagt ved Vesterbro Station ved Banegraven og på Palads-grunden.Ved Borgermødet i Palads onsdag 14.3.17 oplyste DSBs repræsentant, at man ikke selv vil investere i Vesterport Banegravsprojekt, men at man håber at finde investorer, som vil gå ind i projektet, så DSBs ejendomsselskab kan tjene på det. Det blev oplyst, at DSB ikke ejer Banegraven, men det gør Bane Danmark.DSB ejer luften oven over skinnerne.Ja, du læste rigtigt - DSB har retten til at bygge, fordi de ejer luften over banegraven.Derfor er de interesseret i byggeriet, som skal skaffe penge til DSBs milliardunderskud, så de kan få råd til nye tog. Det er et luftkastel, som vil skade Københavns miljø.Hvilken moral og etik at staten og Københavns Kommune vil tillade, at DSB får lov at sælge ud af arvesølvet og skamfere vores miljø i det indre København. Hvilken interesse har Københavns Borgerrepræsentation i et projekt, som skal skabe overskud for DSB, når mere end 80 pct. af borgerne i en Rambøll-undersøgelsn fra 2006 siger, at de er imod højhusbyggeri i det indre København. HOLGER HAGELBERG, TALSMAND FOR TIVOLIS VENNER, SVEJAGERVEJ 9, 2900 HELLERUP.

Fodboldagent Allan Nielsen, 46.-Orkesterchef Ole Bækhøj, 47. -Konsulent, fhv. adm. direktør Vibe Klarup Voetmann, 48.Forfatter Jakob Vedelsby, 52. -Operasanger Inger Dam-Jensen, 53. -Sølvsmed Lasse Bæhring, 54. -Fagredaktør Jette Holm, 54.-Professor, basunist Niels-Ole Bo Johansen, 56.Professor, overlæge Merete Osler, 61. -Koncerthuschef Leif Lønsmann, 61. -Komponist, organist John Frandsen, 61. -Adm.direktør Bent Agerholm, 61. -Direktør, professor, civilingeniør, læge, dr. med. Søren-Peter Fuchs Olesen, 62. -Seniorrådgiver, fhv.politidirektør Jesper Vorstrup Rasmussen, 65. -Direktør, konsul Lars Rahbek Hansen, 67. -Dr. med., alm. prakt. læge, ekstern lektor Steen Neldam, 68.Professor, lic. techn., dr. tech., dr. h. c, Niels Bay, 70. -Direktør Frode Horsted, 71. -Fhv. beredskabsprovst, Kbhs budgetprovst, provst på Vesterbro Provsti Sten Wenzel-Petersen, 71. -Fhv. vicerektor og landsformand Jørgen Hvidtfelt, 72. -Docent Peter Wang, 74. -Fhv. seminarierektor Pauli Nielsen, 74. -Advokat Jan Erik Kornerup Jensen, 77. -Professor, dr. phil. Peer E. Sørensen, 77.-Fhv. sparekassedirektør, professor, dr. econ. Niels Christian Knudsen, 78. -Fhv. regionschef Børge Rasmussen, 78. -Advokat Eivind Gormsen, 79. -Fhv. direktør Steen Leth Jeppesen, 79. -Professor emer., dr. phil. Finn Egeland Hansen, 79.Cand. mag. Karen Ørskov, 81.-Lærer, cand. mag. Anne Marie Fuglsang-Damgård, 81. -Universitetslektor emer., forfatter, historiker, kunsthistoriker Leo Tandrup, 82. -Fhv. direktør John Abrahamsen, 83. -Overkirurg Mogens Christiansen, 85. -Advokat Ejvind Koefoed, 85. -Kommandørkaptajn Per Mikkelsen, 86.Fhv. vicedirektør, cand. jur. Erik Tøttrup, 93.

Kunst. Cimbrerne og den cimbriske tyr er billedet på det stærke folk i Himmerland, der drog på togt for at give selveste romerne en på låget. Johannes V. Jensen skrev i 1922 bogen ' Cimbrernes Tog', og beskrivelserne af folket, der dyrkede tyren som guddom, endte som skulpturelt billede på Aalborg.Et symbol på styrken i nord med bred nakke og stjerne i panden. I 1937 blev billedhuggeren Anders J. Bundgaards bronzetyr, der tager udgangspunkt i Jensens beskrivelse, præsenteret. Skulpturen står på Vesterbro, midt i en hovedfærdselsåre, og er et af byens mest besungne symboler.Så meget desto mere sært er det, at ingen har lagt mærke til, at en del af den forsvandt i 2001. Her rev en drukkåd mand det halvanden meter lange sværd, der hang på piedestalen under tyrens hoved af. Angrende og ræd fulgte han med i, hvad de lokale medier ville skrive. Men ingen skrev noget. Året efter forsøgte han at aflevere sværdet til Aalborg Kunstmuseum og sendte et anonymt brev til pressen, men intet skete. Nu har DR afdækket historien, som selv den førende kender af Bundgaards værk ikke troede på. Sværdet blev fundet i en kasse med hittegods på museet og bliver nu sat op igen. Tyven selv spørger nu syrligt, om Aalborg overhovedet fortjener at få sværdet igen, når de er så ligeglade med deres kulturarv.emil@pol.dk 

Kom til fejring af 100-års-dagen for Oktoberrevolutionen den 7. november 1917, opfordrer Danmarks Kommunstiske Parti (DKP), som inviterer til festmøde i Forsamlingshuset på Onkel Dannys Plads - præcis på 100-årsdagen - den 7.november 2017 klokken 19 til 22 i Forsamlingshuset, Onkel Dannys plads 5 på Vesterbro i København.Arrangørerne skriver: " Med Oktoberrevolutionen fødtes Sovjetunionen, og dannelsen af en socialistisk stat tog sin begyndelse.Selv om dette første forsøg på at skabe socialisme skulle vise sig ikke at holde evigt, så er der i dag millioner af mennesker, som hylder revolutionen fra november 1917.Revolutionen skabte håb for alverden befolkninger og skabte socialismen, det eneste alternativ til udbytning, kriser, social elendighed, krige, racisme og fascisme.Der er stadig brug for at kæmpe for revolution og socialisme i dag - 100 år efter, at bolsjevikkerne i Rusland tog magten og indledte en ny epoke i verdenshistorien.Danmarks Kommunistisk Parti er bevidst om den kommunistiske bevægelses betydning og deltager stadig i klassekampen i dag." Efter velkomst, underholdning ved syngepigerne Oh ´ Liwia. DKP's formand Henrik Stamer Hedin holder tale, herefter følger musiker, forfatter og komponist Peter Abrahamsen.Forfatter, cand. psyk. Niels Engelsted holder også en tale. og arrangementet afsluttes med musik ved bandet " Oldjordisk".Alle interesserede er velkommen - der er gratis entré.
FEJRING I KØBENHAVN Danmarks Kommunistiske Parti inviterer til festmøde i Forsamlingshuset, Onkel Dannys Plads.
Da den første " Far til fire"-film havde premiere, var Ole Neumann blot seks år. Otte år senere, i 1961, sænkede biografmørket sig over " Far til fire med fuld musik", der var den sidste af de i alt otte originale film, og for Ole Neumann var det dermed slut med at spille den bedårende " Lille Per" med tøjelefanten Bodil.Hans " Lille Per"-sange blev store succeser, og i dag synger børn og barnlige sjæle stadig med på " Hej for dig og hej for mig" og " Til julebal i Nisseland".Alice O'Fredericks, som instruerede filmene, fik aldrig selv børn, men efter sigende tilbød hun Ole Neumanns forældre 200.000 kroner for at adoptere ham. " Adoptionshistorien er sand. Vi tog det som en kompliment. Jeg var jo adoptivbarn i forvejen," sagde Ole Neumann til Berlingske i 2014.Ole Neumann voksede op på Vesterbro i København som adoptivsøn af fiskehandler Helmer Neumann, der var indehaver af Tranehavens Fiskehus i Sydhavnen, og hans hustru, Julie, der dels hjalp til i forretningen og arbejdede på Heinrich Jessens chokoladefabrik.Efter " Far til fire" fulgte roller i en række Næsbygaardfilm, som var baseret på Morten Korchs bøger. Men i begyndelsen af 1960' erne ebbede tiden som barnestjerne ud, og i 1966, da Neumann var 19 år, havde han medvirket i sin sidste spillefilm.Herefter indledte han en karriere som musiker, og i 1967 blev han uddannet fotograf og fotograferede blandt andet for pornobladet " Weekend Sex". Desuden arbejdede han i en periode som chauffør, ligesom han ekspederede i en pladeforretning./Ritzau/navne@k.dk 
portræt Ole Neumann var engang hele Danmarks " Lille Per". Men siden forsvandt han fra rampelyset. Neumann fylder 70 år i dag.
Torsdag: Releasefest hos SigurdHør ny dansk hiphop, når hiphopduoen The Palace holder releasefest for deres debutalbum, 'Imani', på Sigurdsgade 39. Aftenen byder både på dj's og koncert med The Palace selv. WWW sigurdsgade.comFredag: We'll always have NatbarDanse natten lang, bekymre sig en anden gang! Fra klokken 23 bliver foyeren i Bremen Teater tryllet om til Natbar, og hele fredag nat er det Mathias Mesteño, der er dj. WWW natbar.dk  Lørdag: Rock i Huset-KBH Der er dansk alternativ rock på programmet, når Leaving Yellowstone og Quite Blue gæster Huset i Magstræde. Dørene åbner kl. 20, og musikken går i gang kl. 21. WWW huset-kbh.dk  Søndag: Spiderman i WestMarket I tidsrummet 13-16 kan børn blive malet i ansigtet i WestMarket. Om voksne også kan koloreres, vides ikke. WWW westmarket.dk Mandag: Brætspil i Indre ByRiv dine medmennesker rundt i en ond omgang mandagsludo, når Bastard Café i Rådhusstræde fra kl. 16 inviterer til brætspilsaften. WWW bastardcafe.dk Tirsdag: Brætspil på VesterbroI Absalon på Sønder Boulevard er der skak- og backgammonaften fra kl. 20-23.45. Der lukkes for tilmeldinger kl. 19.45. WWW absaloncph.dk Onsdag: Lyden af AfrikaPå Café MellemRummet i Ravnsborggade er der koncert med koret Baobab Sisters, der synger smukke sange fra det sydlige Afrika. Koncertstart kl. 20. WWW ms.dk /mellemrummet
GRATIS GUIDE Denne uges gratis glæder involverer ansigtsmaling, afrikansk korsang og brætspil til op over begge ører.
85 ÅRBodil Jensen, fhv. formand for Københavns Borgerrepræsentation.Bodil Jensen var medlem af Borgerrepræsentationen for Socialdemokratiet fra 1978 til 1997 og har i denne tid bl. a. haft posten som formand for Borgerrepræsentationen og formand for Budgetudvalget.Børns vilkår og socialpolitik var emner, der i særlig grad optog Bodil Jensen. Hun har desuden siddet i bl. a. Kulturudvalget og Skoleudvalget, været medlem af Biblioteksbestyrelsen, Lokalradio-og tv-nævnet, medlem af Alkoholog Narkotikarådet og formand for Vesterbro Ungdomsgård.75 ÅRPeter Gade, fhv. borgmester og gårdejer, Thyholm.Peter Gade gik ind i kommunalpolitik i 1994, hvor han blev valgt for Det Konservative Folkeparti i Thyholm Kommunalbestyrelse.Det blev hurtigt til et fuldtidsjob for Peter Gade, og han stoppede sit ellers mangeårige hverv som landmand. Han blev valgt som borgmester i 1994 og fortsatte til 2007.70 ÅRLene Bohr, overlæge, ph. d.København. Lene Bohr blev student i 1966 fra Aurehøj Statsgymnasium.Herefter gik der 22 år, inden Lene Bohr i 1988 kunne kalde sig cand. med., og i 1996 blev hun speciallæge i pædiatri (børnesygdomme).Hun har i mange år arbejdet med gigtsygdomme hos børn og unge, noget hun stadig arbejder med både klinisk og som forsker.Klinisk er hun overlæge på børne-og ungeafdelingen på Næstved Sygehus, mens hun forskningsmæssigt er tilknyttet Juliane Marie Centret på Rigshospitalet.

Dagens navn: Germanus, en romersk embedsmand af germansk fødsel, der gik over til kristendommen og blev biskop i den katolske kirke. Han døde den 31.juli 448.1792: Frihedsstøtten til minde om Stavnsbåndets ophævelse rejses på Vesterbro i København.1886: Den ungarske komponist Franz Liszt dør. Han blev 75 år.1932: Det tyske nazistiske parti bliver ved valget til Rigsdagen landets største med 37,4 pct. af stemmerne.1962: Piratsenderen "Radio Mercur" stopper udsendelserne fra det flydende studie i Øresund (foto).1974: Præsident Nixons tidligere rådgiver John Erlichmann idømmes fra 20 måneder til fem års fængsel for sin rolle i Watergateskandalen.1977: En af de største falskmøntner-affærer herhjemme afsløres, da politiet anholder en egypter med 98.000 falske dollars i en kuffert.1980: Nær Leningrad (nu Skt.Petersborg) indvies byen Andersengrad som en hyldest til H. C.Andersen.1993: Belgiens kong Baudouin (foto) dør af et hjertetilfælde under ferie i Spanien. Han blev 63 år. Han efterfølges af broderen Albert II.2000: Ved præsidentvalget i Israel vinder Moshe Katzav overraskende over Shimon Peres.2001: Forfatteren Hans Lyngby Jepsen (foto) dør. Han blev 81 år.2009: Anne Franks dagbog optages i Unescos register over verdens umistelige dokumenter.2012: Den irske forfatter Maeve Binchy dør. Hun blev 72 år.2014: Argentina erklæres teknisk set statsbankerot, da det ikke er lykkedes at indgå aftale med en række kreditorer.2016: 24-årige Michael Valgren (foto) sikrer sig den samlede triumf i PostNord Danmark Rundt for anden gang i sin karriere.

Ved det nyligt afholdte Dansk Melodi Grand Prix blev kun en enkelt af ti sange fremført på dansk. Og det er langtfra godt nok, mener Dansk Folkepartis kulturordfører Alex Ahrendtsen.»Det er op til DR at finde ud af det her. Jeg vil opfordre DR til at have danske sange med. Det er en public service-station, som danskerne betaler til, og så kan vi også forvente danske sange. Det er rent sprogligt en nedtur, at der kun var én sang på dansk ud af ti sange,« sagde han efter konkurrencen til Ritzau. Og så var ordføreren endda ikke ovenud begejstret for den enlige danske sang.»Thomas Ring skal have ros for at synge om nogle helt almindelige ting om Vesterbro på dansk. Det var ikke verdens bedste sang, men ros skal han have,« sagde han.Ahrendtsen foreslår, at man fremover synger på dansk og så laver en engelsk version af vinderen, som brødrene Olsen gjorde i 2000.I år blev det danske Grand Prix, som nogle vil vide, vundet af australskfødte Anja Nissen, og trods de sproglige indvendinger har Dansk Folkepartis kulturordfører kun godt at sige om hende.»Anja Nissen skal have ros for at forsøge at tale dansk og tilegne sig dansk. Hun har sagt, at hun forsøger at blive bedre til dansk, og i interviews forsøger hun sig på dansk. Hun skriver også på dansk til sine fans på Instagram, og hun laver nogle fejl, men hvad så? Det gør vi alle. Hun skal kun have ros,« siger Alex Ahrendtsen ifølge Ritzau. ham.

Mange kender Maria Carelse fra musiklivet, men hendes karriere tog for nylig en anden drejning. Efter knap fire årtier i tonernes tjeneste, bl. a. som koordinator på Copenhagen Jazz Festival og som formand for genreorganisationen World Music Denmark, er hun i dag HRmedarbejder i "DIT: KBH".Det er sammenslutningen af en række kulturhuse i Københavns Kommune.Carelse har arbejdsbase i Huset i Magstræde og er på den måde stadig tæt på livemusikken i fysisk forstand.Skridtet ind i musiklivet tog hun, da hun var i 20' erne. Hun købte en tenorsaxofon og arbejdede på Den Rytmiske Aftenskole på Vesterbro. Sin musikpolitiske løbebane indledte Carelse som bestyrelsesmedlem i den nu hedengangne forening af amatørmusikere, Fajabefa.Senere blev hun uddannet folkeskolelærer og en tid var hun ansat som pædagogisk konsulent på Rytmisk Center i København med 120 lærere og 1.200 elever.Herpå gik hendes musikalske rejse til Copenhagen Jazz Festival, hvor hun blev en af kernekoordinatorerne bag begivenheden. Carelse modtog de store, internationale jazzstjerner i Københavns Lufthavn og fik dem indkvarteret på hovedstadens hoteller. Tilmed tog hun sig af praktiske opgaver - som at skaffe de rette instrumenter til musikerne og løse de spontane udfordringer, der opstår under festivaler af denne kaliber.Med rette fik hun tilnavnet "Jazzfestivalens blæksprutte bag scenen".Hun var medstifter af verdensmusikspillestedet Global på Nørrebro og var i 10 år meget aktiv som næstformand i bestyrelsen.Sin egen musik plejer hun som tenorsaxofonist i det fem mand store salsaorkester Los Cubraz, hvor gemalen Niels Prins spiller kontrabas.Maria Carelse, HR-medarbejder og musiker, København.navne@jp.dk 

I København var der i 2016 godt 1100 omlægnin-ger fra erhverv til bolig, viser tal fra Københavns Kommune. 2016 var det år, hvor flest erhvervsejendomme i København blev lavet om til boliger. 

Hvad er dit vildeste Distortion-øjeblik? »Da mig og en kammerat går forbi en halvtom scene på Vesterbro i 2013, hvor han for sjov råber til dj'en, at surprise act'en er ankommet. Det skulle han kun sige én gang. Lige pludselig står jeg bag pulten, min kammerat leger hyper i mikrofonen, og vi har gang i et fuldstændig spontant show foran 1.500-2.000 mennesker.Det var det vildeste«. Hvor man kan finde dig til Distortion? »Det er netop det, som jeg allerbedst kan lide ved Distortion: Man ved aldrig, hvor man ender. Jeg er mest til gadefesterne, hvor man kan opleve lige præcis den musikgenre, man er til, og lige meget hvor man bevæger sig, så der fest, glade mennesker og den vildeste stemning i stedet for i en varm, mørk og proppet klub, hvor det bare handler om at have et bord til 15-20.000 kroner«. Og er du med alle dagene eller kun, når du selv skal spille? »Jeg er der alle dagene, lige meget om jeg skal spille eller ej. Det er noget af det smukkeste, der sker de to-tre dage om året i København. Lige meget hvilken type, du er, eller hvor du kommer fra, får du en fest«.birgitte.kjaer@pol.dk .
mit distortion enquete.
90Forhenværende gårdejer Ejner Sloth Petersen, Sundby i Thy, er født i Nørrefeld i Hundborg. Da han var 11 år, flyttede hans familie til Thyholm og senere til Ryde. Som ung arbejdede han ved landbruget, kun afbrudt af soldatertiden og et ophold på en landbrugsskole.I 1955 købte han en landbrugsejendom i Vrang. Han blev giftog boede på gården indtil 1972, hvor familien flyttede til Sundby på Mors.Kort efter begyndte Ejner Sloth Petersen at arbejde inden for KFUM's Soldatermission på C. F. Kasernen i Thisted.Han deltog også i politik, først i Venstre, men skiftede siden til Kristeligt Folkeparti.Sang og musik har altid fyldt meget i Ejner Sloth Petersens liv, og i en del år var han kirkesanger og med i Nordthys Mandskor.Den runde dag fejres med den nærmeste familie.75Valgmenighedspræst Oluf Steinlein, Limhamn, Sverige, var præst ved Stevns Valgmenighed fra 2001 til 2004 og fra 2008 til 2010 præst ved Høve og Havrebjerg Valgmenigheder på Sjælland.Han er oprindelig læreruddannet fra 1969 og virkede i mange år som forstander for Højskolen Strand i Sønderborg, ligesom han var forstander for Ballerup og Herlev Produktionshøjskole.I forbindelse med, at Oluf Steinlein flyttede til Sverige, fik han kontakt med Danske Sømands-og Udlandskirker.Han startede derpå en dansk kirke i Skåne med støtte af DSUK i 2011, og den første gudstjeneste var juleaften 2011. Kirken har siden da udviklet sig fra at have base i Lockarps Kirke, og i dag foregår de kirkelige handlinger i Den Svenske Sømandskirke i centrum af Malmø. Ud over de kirkelige handlinger afholder man arrangementer, blandt andet fastelavn, hvor der hvert år kommer cirka 200 mennesker.Oluf Steinlein har været vikar ved den danske kirke i Göteborg igennem seks år.60Organist Lotte Smith-Petersen, Allerød, er født i Caracas i Venezuela.Hun tog præliminær organistprøve fra Sjællands Kirkemusikskole i 1999, musikpædagogisk eksamen i sang og korledelse fra Det Kongelige Danske Musikkonservatorium i 1988 som elev af Kari Hamnøy, Else Paaske (sang) og Søren K. Hansen (korledelse).Hun tog en lederuddannelse fra Copenhagen Coaching Center i 2009.Lotte Smith-Petersen er lærer ved Gotvedskolen i København på lærerstudiet i " Krop og Stemme" og har koncertvirksomhed som dirigent for Kammerkoret Broccoli samt Konservatoriets Børnekor i ind-og udland.Hun er medforfatter til " Kormetodik" og " Spirekor Kormetodik", ligesom hun har bidraget med artikler til " Salmesang - Grundbog i hymnologi" fra 2015. Desuden underviser hun på kurser i korstemmedannelse og i korledelse for kor og organister og korledere, blandt andet i Folkekirkens Ungdomskor (FUK)-regi i ind-og udland.Lotte Smith-Petersen har været dirigent for Konservatoriets Børnekor, Jægersborg Kirkes Børnekor, Bagsværd Kirkes Pigekor og Tune Kirkes Pigekor. Hun har været medlem af FUK's hovedbestyrelse fra 2003-2009.Hun har været ansat ved Fredensborg Slotskirke, Bagsværd Kirke, Skovvejskirken, Tune og Snoldelev Kirker samt i Vesterbro Provsti som kantor siden 2003. Fra samme år har Lotte Smith-Petersen opbygget et stort børneog ungdomskorskantori på Vesterbro i København. Korene medvirker til cirka 40 gudstjenester, events og koncerter om året, hvorved de også deltager i udviklingen af det nye storsogn på Vesterbro.

For mit vedkommende var en akademisk løbebane hurtigt udelukket. Mine forældre var som nat og dag. Min far var den hashrygende, egocentriske og urolige verdensmand og pibemager, min mor den bløde børnehavelærerinde med de nære værdier og strikkepindene i evig bevægelse. Ét punkt havde de dog fælles: jeg husker, at de begge inprentede mig, at jeg skulle følge mit hjerte. Og det forsøgte jeg så efter bedste evne.Efter tre år på gymnasiet, hvor jeg ved en fejl var landet på matematisk-biologisk linje, kunne jeg nemlig ikke forestille mig nogensinde at åbne en bog igen. Det havde været en indædt kamp med biokemien, det periodiske system og de snørklede integralberegninger, og al den indebrændte energi blev trykket af med bandet Sort Banan, hvor jeg brølede mig hæs i øvelokalet til lyden af slutfirsernes rester af punkrock og sortklædt utilpassethed.Jeg ville være journalist og forandre verden, men anede ikke hvordan.Havde fået den idé, at jeg kunne komme i mesterlære hos Lasse Ellegaard på Information, men fik aldrig skrevet til ham. I stedet tog jeg arbejde som postbud i et år. Hver dag op klokken 5 for at møde klokken 6.Løb ekstra ture, når jeg var færdig med min egen rute. Al magt til budene.Fik sparet sammen til en andelslejlighed (11.500 kr.) og flyttede fra Østerbro til Vesterbro. Det lyder måske ikke som det store spring, men Vesterbro var en anden bydel dengang.Det var før byfornyelsen og den kreative klasses indtog, Istedgade var mineret med værtshuse, Vega hed Folkets Hus og Boutique Lize var en forretning med tøj til modne kvinder.Et halvt år på kunsthøjskole i Holbæk løftede mit blik mod horisonten.Berlinmuren faldt, og Sovjetunionen stod over for sit endelige kollaps. Verden åbnede sig. Og så var der pludselig en af mine venner, som søgte ind på Journalisthøjskolen i Århus med å. Han ville være den nye Nils Ufer. Det lød pissefedt, men Århus? Jeg havde aldrig været der, kendte ikke nogen derovre. Kiggede i Kraks.Slog det hen. Sagde mit job op og stillede mig i køen sammen med de andre hundrede tusinde ungdomsarbejdsløse i begyndelsen af 1990' erne.Dengang var den store frygt at blive sendt ud på et af kommunens ' Ung i arbejde'-projekter, som i folkemunde hed Dum i arbejde. Her skulle man rense tagrender, flytte fliser og den slags. Lød rygtet. Så jeg skyndte mig at sige, at jeg ville noget med medier.Alle i København, der ville noget med medier, men som af en eller anden grund ikke havde søgt ind eller fået plads på Journalisthøjskolen i Århus, begyndte på KURT i de år. Her kunne man med alt betalt få lov at lave radio, tv og magasiner, som jeg i første omgang kastede mig over.Der var ikke megen sniksnak. To timers introduktion til journalistikkens verden fra en gammel Pressreporter og så ud at lave interview med et mere eller mindre tilfældigt offer og skyde billeder og hjem igen og skrive historien og skære tekstspalterne til med skalpel og klistre dem på montagearket sammen med foto, vi selv fremkaldte, og affotograferede med reprokameraet. Det kom hurtigt op under neglene. Det gik i blodet. Jeg ville både skrive og fotografere, men efter et besøg hos min far faldt tiøren. Han spurgte, hvad jeg ville, og jeg svarede, at jeg ville være fotograf. " Hvor er dit kamera så henne? Hvis du vil være fotograf, skal du fotografere." Det var godt set. Jeg ville teksten mest. Men i virkeligheden ville jeg allerhelst bare sætte noget nyt i gang.Jeg startede mit eget blad i lejligheden på Vesterbro, mødte en masse skønne og dygtige mennesker, som også ville lave det fedeste magasin i Danmark, og oparbejdede en gigantisk bankgæld, som jeg kaldte mit studielån. Efterhånden begyndte vennerne at rykke ind på universitetet, og jeg overvejede også flere gange at få papir på det, jeg kunne.Men der var altid en ny deadline, og efterhånden blev det uvæsentligt.Tænker indimellem, at jeg jo altid kan søge ind på universitetet, når min årgang begynder at gribe ud efter golfkøllerne.heuseler@information.dk Jeg ville både skrive og fotografere, men efter et besøg hos min far faldt tiøren.Fakta: Søren Heuseler, f. 1969Student 1988 Stifter af og chefredaktør på kulturmagasinet Torpedo 1991-1997 Stifter af The European Magazine Network 1993-1997 Chefredaktør på kulturavisen Nat&amp;Dag 1997-2000 Journalistisk chef på Mediefabrikken 2001-2008 Chef for iBureauet 2008-2011 Medie-og magasinchef på iBureauet siden 2012 Far til Ingrid, Esther og Anders.
En lidt for stor københavnersnude, masser af tilfældigheder og en stærk virketrang blæste min studiestart ad helvede til.
Hidtil har myndighederne kun haft haft et overfladisk kendskab til de udenlandske kokain-og heroinrygende stofmisbrugere, som udgør et stadig stigende og utryghedsskabende problem for naboerne til stofindtagelsesrummet H17 i Den Brune Kødby på Vesterbro i København.En undersøgelse, som Røde Kors gennem august måned har gennemført i samarbejde med Københavns Kommune, kan imidlertid nu give et mere tydeligt billede af de udenlandske brugere, forklarer Helle Kjems, der er social konsulent i asylafdelingen i Røde Kors.»Der tegner sig et billede af, at der er en gruppe på Vesterbro, der har hørt til og hører til i asylsystemet, og hvor der er brug for en særlig indsats«, siger hun.Politiken kunne i en reportage for et par uger siden beskrive, hvordan flere af stofmisbrugerne selv mente, at de var afviste asylansøgere eller undervejs i asylsystemet.De fortalte om en hverdag med et intensivt misbrug, kriminalitet, hjemløshed og manglende muligheder for selv at gøre noget ved deres situation.Samtidig har lejere og ejere af forretninger i Den Brune Kødby henvendt sig til Københavns Kommune og påpeget, at området er præget af svineri, indbrud, kanyler, blodigt vat og voldsom forråelse.Undersøgelsen fra Røde Kors er sendt videre til Københavns Kommune, som driver det døgnåbne stofindtagelsesrum H17.»Vi kan se, at en del af dem har et misbrugsproblem.Vi peger på, at der er behov for en humanitær indsats i forhold til at være opsøgende over for gruppen«, siger Helle Kjems fra Røde Kors.»Vi har gennemført en kort undersøgelse, som har tydeliggjort, at der er brug for indsats. Der er en gruppe her, som har brug for hjælp, vejledning og bistand. Det peger på en social indsats, men hvordan det skal følges op konkret, er op til myndighederne at vurdere«.Ekstra gademedarbejdereI Københavns Kommune har socialborgmester Jesper Christensen (S) modtaget undersøgelsen fra Røde Kors. Han har endnu ikke haft mulighed for at se nærmere på den, men kommunen har reageret på henvendelserne fra bekymrede naboer.Onsdag blev der indsat to gadeplansmedarbejdere i området, og den sociale vicevært, der ellers er tilknyttet Mændenes Hjem i det nærliggende Istedgade, skal fremover også fokusere på området omkring H17, fortæller borgmesteren.»Så skal vi kigge nærmere på, hvad den langvarige løsning er. Men vi gør noget på en række af de steder, hvor vi som kommune har mulighed for det. Og så beder vi til, at andre myndigheder medvirker, så problemet kan blive løst«, siger han.Kommunen har blandt andet taget kontakt til politiet.Det er et statsligt ansvar at tage hånd om asylansøgere, mener borgmesteren.»Hvis de er i asylfase eller er afviste og hører til på et asylcenter, er det udlændingemyndighederne og politiets opgave, at sørge for at de opholder sig i centrene, og hvad der skal ske med dem, og hvem der kan hjælpe dem. Det er ikke noget, vi som kommune kan løse«, siger Jesper Christensen.H17 er et tilbud, hvor folk kan indtage stoffer til eget brug under forsvarlige forhold og uden at skulle identificere sig.»Jeg vil gerne have styr på situationen.Vi har nogle mennesker i vores by, som reelt ikke har nogen rettigheder og derfor ender med at sande til, ryge ud i et misbrug, hvis ikke de har det i forvejen, og i virkeligheden får det dårligere og dårligere.De skal hjælpes ud af den situation«, siger Jesper Christensen.Stille dag i dagTidligt fredag morgen er Kurt Olsson fra kommunens rengøringshold i gang med fejekost og trillebør ved H17. Rundt omkring er gaderiste fyldt op med misbrugernes kanyler, og han samler kanylerne i beholdere. Senere skal de tælles.»Det går lidt op og ned med efterladenskaberne.I dag er en stille dag. Det er blevet koldere, og så der er færre misbrugere i området«, siger Kurt Olsson, som har gjort rent i området siden 2008.Et stykke derfra er tre misbrugere krøbet sammen under et tæppe, hvor de spiser dåsetun med plastikgafler, mens de ryger heroin.Ifølge Frederik Birket-Smith, der er nærmeste nabo til H17 og formand for Kødbyforeningen, er området lige nu rent og pænt.»Vi vil gerne hjælpe med en proaktiv indsats. Men kommunen skal gå forrest.Kommunen skal anerkende, at det er et problem på tværs af forvaltninger, som forvaltningerne skal løse sammen«, siger han.Ingen forandringerFra stuevinduet i sin lejlighed på Halmtorvet har Peter Hybel direkte udsigt til stofindtagelsesrummet H17. På trods af kommunens styrkede sociale indsats i området oplever han ingen mærkbare forandringer, forklarer han.»Det værste er at have elendigheden så tæt på og se til, at der ikke bliver gjort noget for de mennesker«. Peter Hybel mener, at det var en fejl at afhjælpe stofproblemerne på Vesterbro ved alene at forbedre forholdene for brugerne.»Det har vist sig at være det modsatte for os. Der er kommet en koncentration af stofscenen nu, som virker værre end før.Det er værst om aftenen. Der er mørkt og mere utrygt«, siger Peter Hybel.Han mener, at beboerne er blevet hørt af medierne, men endnu ikke af kommunen.»Jeg er gået ind i det her for at få en mulighed for at blive hørt. Ud over et borgermøde er der ikke nogen initiativer.«, siger han.Politiet har over for beboerforeningen varslet, at man vil overvåge området.Politiet registrerer ikkeIfølge en partnerskabsaftale mellem kommunen og Københavns Politi er området en såkaldt straffri zone, hvor misbrugere kan besidde stof til eget forbrug.Det lokale nærpoliti registrerer ikke, hvem der opholder sig i den straffri zone.Jacob Vilner, der leder af lokalpolitiets tryghedsskabende indsats på Vesterbro, oplyser, at politiet dagligt er til stede i området.Dog visiterer og registrerer politiet udelukkende folk, hvis der er sket lovovertrædelser som salg af stoffer, vold eller gadeuorden.»I den slags sager fremgår det også, at folk er asylansøgere. Så vi ved godt, at der er asylansøgere, der bevæger sig på stofscenen.Men hvor mange det er, ved vi ikke præcist. Hvis de skal føres tilbage til asylcentret, sørger vi for, at de kommer tilbage dertil i det omfang, vi kan. Men de vil formentlig være tilbage på Vesterbro dagen efter«, siger han.Politiken har forsøgt at få svar på, hvor mange asylansøgere politiet har registreret i den såkaldte straffri zone, samt hvor mange af dem der har opholdspligt på et udrejsecenter, og hvor mange af dem der er efterlyst.Det har dog ikke været muligt at få en opgørelse fra politiet.frank.hvilsom@pol.dk Det værste er at have elendigheden så tæt på og se til, at der ikke bliver gjort noget for de mennesker Peter Hybel, nabo.
STOFMISBRUG Gruppe af stofmisbrugere fra udlandet hører til i asylsystemet og har behov for særlig indsats, viser undersøgelse.
Forbipasserende langs det københavnske metrobyggeri på Vesterbro vil fra midten af denne måned og et halvt år frem kunne møde nogle mennesker, som mange kun kender lidt til og sjældent for de gode historier." Møde" er måske så meget sagt, menneskene er der ikke fysisk, og end ikke deres ansigt får de forbipasserende at se. Alligevel er det meningen, at vi skal lære dem bedre at kende: De kvinder, der kommer i det sociale tilbud Reden København, et værested for kvinder ramt af hjemløshed, misbrug eller i prostitution.Som en udsmykning af metrohegnet fortæller kvinderne korte historier om, hvem de - også--er; historier, som er bearbejdet af den socialøkonomiske analysevirksomhed SocialRespons, og som kunstneren Stine Renberg har malet illustrationer til.Projektet er støttet af Trygfonden og Vesterbro Lokaludvalg under Københavns Kommune.48-årige Anna Marie, en af Redens brugere og deltagerne i projektet, bliver helt rørt, da hun får illustrationen af sin fortælling i hænderne: Et grønlandsk isbjerg med en lys og funklende top og en dyb, tung ismasse under den turkise havoverflade, som bliver krydset af et lille skib i horisonten." Det siger så meget om mig.Det er mine dybe oplevelser, du ser i det mørke, i dybet.Dem har jeg lært at lægge i en kasse. Men ikke altid. Når vreden kommer, så eksploderer jeg. Skibet, det er håbet og drømmen om at komme ud at sejle igen. Når du sejler, kan du gøre, hvad du har lyst til. Det er en kæmpe frihed for mig. Man slipper for mennesker, slåskampe og larm.En del ting," siger hun.Anna Marie, hvis fulde navn er redaktionen bekendt, voksede op i en lille grønlandsk bygd og flyttede som 11-årig til Danmark med sin mor og stedfar. Hun havde en hård ungdom præget af svigt, kom på en efterskole, hvor " man skal prøve alt", herunder stoffer, og den hårde ungdom blev fulgt op af et lige så hårdt voksenliv præget af misbrug, vrede og sorg og periodisk hjemløshed.De lyse stunder kom på havet.Med afløserjobs på skibe, som opvasker eller tjener, på ruter til Grønland, England og Norge og tilbage igen. Anna Maries store drøm er et fast arbejde på et skib, måske især på et, der sejler til Antarktis, så hun kan se Sydpolen.Hun har jo kun set " et lille punktum" af verden, som hun siger, og det er hendes drømme om havet, hun har bidraget med til metroudstillingen.En udstilling, hun blev spurgt, om hun ville deltage i, og som hun sagde ja til for at få bugt med fordommene om mennesker som hende." Jeg har oplevet mange gange, også med kvinder på Reden, at der bliver set ned på dem, der går på gaden.' Hun er luder!' ' Hun er narkoman!' Det passer jo ikke. Det er vi jo ikke alle sammen," siger Anna Marie og tilføjer: " Man er også et menneske.Det er faktisk rigtig søde mennesker, jeg kender dem, rigtig mange af dem. Det er dér, jeg får omsorg." Anna Maries intention med at stille sin fortælling til rådighed er ikke væsensforskellig fra intentionen bag udstillingen som sådan. Det fortæller antropolog Ea Helth Øgendahl, der er medejer af SocialRespons og har stået for interviewene med kvinderne." Kvinderne bliver tit fremstillet i forhold til deres udfordringer, og vi kunne rigtig godt tænke os at give dem mulighed for selv at fortælle deres historier. Reden er jo et sted, hvor kvinder, der er i misbrug og prostitution, kommer, så det er tit den historie, der bliver fortalt," siger Ea Helth Øgendah.Hun ser også udstillingen som en måde at " bygge bro på" mellem de mennesker, der færdes på Vesterbro." Man skal få nogle indblik i livet hos nogle mennesker, der færdes omkring os, og i deres tanker og interesser," siger hun: " Der lever og kommer mange forskellige mennesker på Vesterbro. Og en måde at leve godt sammen på, det er jo, at man kender hinanden. Så det her er et bidrag til, at vi kommer til at kende hinanden lidt mere. Generelt synes jeg ikke, at vi kommer hinanden nok ved i Danmark," siger Ea Helth Øgendahl.Anna Marie fra Reden er i dag ude af sin hjemløshed.Hun har fået anvist en lille lejlighed på Østerbro i København." Det er rigtig godt, men også ensomt," siger hun med henvisning til fællesskabet blandt misbrugere, som kan være svært at forstå som udefrakommende, men som ifølge hende er stort og gør, at " man bliver mere forstående over for mennesker".Derfor kommer hun stadig i Reden København og i Morgencafé for Hjemløses hus for socialt udsatte i Københavns Nordvestkvarter." Jeg kan ikke undvære det.Jeg skal have nogle at snakke med," siger hun.De tunge oplevelser fra fortiden vil nok altid skvulpe under overfladen, ude af syne for uindviede. Men hun har store, maritime drømme om fremtiden og i første omgang store forventninger til at se sin lille historie udstillet.Udstillingen havde i søndags fernisering i Ungdomskirken på Vesterbro i København.taholm@k.dk Det (maleriet, red.) siger så meget om mig. Det er mine dybe oplevelser, du ser i det mørke, i dybet. Dem har jeg lært at lægge i en kasse. Men ikke altid. Når vreden kommer, så eksploderer jeg.ANNA MARIENår du er ude og sejle, kommer du væk fra dit misbrug, fra mennesker og alt det, der larmer.ANNA MARIE.Fakta: Anna Maries fortælling om, hvad hun godt kunne tænke sig" Jeg kunne godt tænke mig at komme ud og sejle igen. Det er mit største håb. Da min mor døde, skulle jeg væk fra Grønland. Der kom et skib, og så ansøgte jeg bare for sjov. Jeg havde aldrig sejlet, så de sagde ' Værsgo, du kan være afløser.' Jeg skulle gøre rent, servere og se glad ud. Det hele skulle være i orden. Jeg sejlede som skibsstewardesse til England, Holland, Island, Grønland, Sverige og Norge. Jeg elsker at lave noget på skibet, samtidig med jeg får masser af oplevelser.Når du er ude og sejle, kommer du væk fra dit misbrug, fra mennesker og alt det, der larmer.Jeg kan godt lide, når man sejler, at opleve naturen, se havet, lydene. En anden lyd, en anden duft. Jeg er sådan et menneske, jeg tror, man skal komme tæt på naturen, hvis man kan.På danske skibe er der masser af plads. Da jeg kom i kahytten, følte jeg, jeg var Kaptajn.Sengen var kæmpe stor. Jeg nyder det, og jeg elsker det. Det er lige mig, men det er også hårdt arbejde. Jeg var afløser på Fjord Lines skib til Bergen, det var den flotteste tur, jeg har været på, og det hårdeste arbejde. Det var den fineste udsigt, jeg glemmer det aldrig.Jeg vil gerne til Sydpolen. Jeg har været ved den lille bygd, tættest ved Nordpolen, så nu jeg drømmer om at sejle ved Sydpolen.Jeg tænker også på at gøre nogle ting færdige, som jeg er i gang med. Tegne og male lidt.Jeg prøver at bruge min grønlandske baggrund.Trommedanser, kajak og mændenes harpuner. Motiverne synes jeg er meget brugt for tiden, så man skal prøve at være lidt mere opfindsom, så det ikke ligner alle andres kunst." J.
En ny kunstudstilling vil udfordre de vante forestillinger om udsatte kvinder i Københavns hårde gademiljø - uden at vise kvindernes ansigter. Den engang hjemløse Anna Marie ser sin livshistorie bedst illustreret af et stort isbjerg.
Engang gad ingen rige mennesker bo på Vesterbro. Men nu er bydelen blevet moderne.Gamle værtshuse er erstattet af champagnebutikker og smarte caféer. Vesterbro er blevet for dem med høj status.Sådan er det også gået Vesterbros mest kendte digter, der for længst har fået sin egen plads. Engang blev hendes forfatterskab ellers betragtet som gammeldags af parnasset, men nu er hendes digte igen blevet moderne.En ny forfattergeneration søger inspiration fra Vesterbrodigteren, der trods sin store udbredelse følte sig som en fiasko det meste af sit liv.I dag er det netop 100 år siden, at Tove Ditlevsen blev født. Og det markeres blandt andet både med et litteraturarrangement i kulturhuset på Vesterbro, mens Kristkirken ved siden af bagefter åbner dørene til æbleskiver og en mindegudstjeneste for sognets måske mest kendte kvinde nogensinde. For det var her, Vesterbros landskendte hjemstavnsforfatter Tove Ditlevsen voksede op, og det var her hun blev bisat.Tove Ditlevsen slap således aldrig helt sin barndoms gade i det boligområde, der i dag er befolket med djøf'er og trendy børnefamilier med dyre christianiacykler, men med sognepræst Mette Gramstrups ord kunne kaldes " den sorte trekant", da Ditlevsen levede her længe før byfornyelsen.Selv har Mette Gramstrup været præst i Kristkirken siden 1980' erne, hvor hun var med til at begrave mange af Tove Ditlevsens gamle naboer.De fleste af dem blev heller ikke gamle. Og det endte også trist for Tove Ditlevsen, der i 1976 blev bisat en tidlig forårsdag i Kristkirken - lige ved sin " barndoms gade", der var hendes " væsens rod" og gav hende " de vagtsomme øjne", men også gjorde hende berømt for at blive arbejdernes litterære stemme." Hun indfangede bedre end nogen andre de mennesker fra Vesterbro, der måske var hårde i filten, men bløde som smør indeni. Det var mennesker, der ikke havde særlig meget, men alligevel var meget generøse. Jeg begravede engang en af de damer, der havde boet i samme baggård som Tove Ditlevsen.Og børnene fortalte, hvordan de altid fik lov til at tage venner med til søndagsmiddag, mens konen så bad om at få ' det lækre stykke kød fra kyllingens hals'. Først som voksne gik det op for dem, at der ikke rigtig er noget kød på halsen. Men kvinden gav, hvad hun havde, til andre. Og jeg synes også, at Tove Ditlevs bedste digte er fulde af den form for generøsitet. For hun gav også, hvad hun havde, til andre," siger Mette Gramstrup og peger på digtet " Børnefødselsdag", der generøst udstiller, hvordan Tove Ditlevsen ikke formår at være nogen perfekt mor.Siden har mange feminister også taget Tove Ditlevsen til sig, selvom hun ikke var rødstrømpe.Men som hustru, forfatter og brevkasseredaktør ville hun hverken finde sig i kvindens dårlige stilling i samfundet eller parforholdet.Omvendt brugte hun lige så skånsesløst sine egne fiaskoer i sit forfatterskab og satte ærlige ord på, hvordan det var at vokse op i fjerde baggård med både socialt og økonomisk underskud og senere føle sig mislykket som både mor og kvinde. Men kærligheden til hendes eget fattige københavnermiljø lyser også ud af linjerne fra " Barndommens gade" fra " Lille verden" (1942): " Jeg er din Barndoms Gade,/ jeg er dit Væsens Rod,/ jeg er den bankende Rytme/ i alt hvad du længes mod." I dag kunne den store danske forfatter altså være fyldt 100 år, men hun blev kun 58 år og valgte selv at slutte livet der. Hun var depressiv efter mange år med misbrug, ægteskabsbrud og et litterært parnas, der syntes, at hendes enderim og ligefremme patosstil var passé, selvom romanerne " Gift" og " Vilhelms værelse" gav masser af omtale i den kulørte presse med deres bramfrie stofmisbrugsog ægteskabsskildringer.Men den store litterære anerkendelse, som hun smagte på som ung forfatter, udeblev i de år. Og det var et ubærligt slag for forfatteren, der netop havde kæmpet sig ud af både en skilsmisse, en stor depression og et stofmisbrug for at skrive igen i håb om at blive omfavnet af datidens smagsdommere.Men Ditlevsens stil passede ikke ind i tidens modernistiske formtænkning, forklarer forfatteren Dy Plambeck, der har interesseret sig meget for Ditlevsens forfatterskab." Efter at Tove Ditlevsen kom tilbage i det litterære miljø efter årene som narkoman, var der sket et modernistisk indtog i litteraturen, og den bølge kom hun aldrig med på. Derfor blev hendes digtning, allerede mens hun levede, i en årrække betegnet som gammeldags. Jeg tror, at den svingende anerkendelse efter hendes død skyldes, at hun på nogle måder er en arbejderforfatter.Hun skriver om arbejdermiljøet og vilkårene der, og det har der været skiftende interesse for gennem tiden," siger Dy Plambeck, der dog selv er inspireret af Tove Ditlevsen: " Hendes store mod og hendes evne til at sætte sig selv på spil er til stor inspiration for mit eget virke som forfatter.At være forfatter kræver, at du er villig til at give noget af dig selv. Investere dig selv.Ikke nødvendigvis sådan, at det, man skriver om, skal tage udgangspunkt i ens eget liv, altså bygge på et autobiografisk stof, men mere sådan forstået, at man må kaste sig selv ind i det med hele ens styrke, med alt hvad man har.Det nytter ikke, at man sidder og lurepasser ovre i hjørnet.Det kommer der ikke noget skriftud af," siger Dy Plambeck og tilføjer: " Tove Ditlevsens forfatterskab er særligt, fordi det er skrevet på et meget stort mod og med en stor ærlighed og råstyrke, samtidig med at der hele tiden er en sær skrøbelighed til stede. Og det er et forfatterskab, der skriver sig ud i alle afkroge af det menneskelige sind. Tove Ditlevsens store force er hendes evne til at beskrive relationer mellem børn og forældre og mellem elskende. Hun formår at beskrive dem, så man som læser af hendes værker selv kan træde ind i dem." Tove Ditlevsen skulle også bare have vidst, hvordan nye læsere ville omfavne hendes poesi. Allerede ti år efter hendes død blev hendes barndomserindringer filmatiseret med Sofie Gråbøl i hovedrollen i " Barndommens gade", mens Anne Linnet gjorde titeldigtet til et radiohit, der stadig spilles og synges med på.I 2000 gav et af hendes andre digte, " Blinkende lygter", også navn til en mere lystig biografsucces, der alligevel slog fast, at " Ove Ditlevsen er en af vores vigtigste forfattere", som Søren Pilmark siger i sin gangsterrolle, da han finder en Tove Ditlevsen-bog med et afgnavet hjørne, så T'et er blevet væk. Og i dag har Tove Ditlevsens forfatterskab fået et decideret comeback, så hendes 100-årsdag ikke kun er blevet markeret med flere genudgivelser og et teaterstykke, der fik T'et med i " Tove", men også med masser af læserarrangementer og en mindegudstjeneste i dag i Kristkirken, hvor der både bliver sunget " Barndommens gade" og " Nu sænker Gud sit ansigt over Jorden", som Tove Ditlevsen såmænd også har fået optaget i den nye kirkesangbog, mens hendes romaner igen ligger på sengebordene rundt omkring." Jeg tror, noget af forklaringen på, at Tove Ditlevsens forfatterskab igen er populært, skyldes kendetegnene ved hendes forfatterskab.Netop at hun er ærlig. Og så skriver hun om meget almenmenneskelige tematikker.Det er svært ikke at kunne læse sig ind i hendes forfatterskab.Vi har alle haften følelse af ensomhed som børn, et besværligt forhold til vores forældre, er blevet forladt af en, vi elskede, og så videre.Og der er Tove Ditlevsens forfatterskab et sted at kunne spejle sin egen fortælling og måske også finde trøst og håb," siger Dy Plambeck, som godt kunne unde Tove Ditlevsen at være blevet mere anerkendt i den sidste del af sit liv." Tove Ditlevsen er en forfatter, der, sådan som jeg ser det, skrev nogle af sine allerbedste bøger, kort før hun døde.' Gift' og ' Vilhelms værelse'.Men disse bøger er også med til at kaste et andet lys over det tidligste, hun skrev, hendes ungdomslyrik, der kan synes naiv, men som set i forhold til det, der kommer senere, står meget stærkt." Mette Gramstrup er enig, og hun tænker også på mindegudstjenesten som en ære for en stor forfatter og for alle de gamle vesterbroborgere, hun skrev om: "' Barndommens gade' er ætset ind i min sjæl, fordi den beskriver alle dem, som jeg aldrig har kunnet slippe som præst, dem, der ofte endte i druk, fordi de ikke havde noget filter mod verdens ondskab. Gud møder os med kærlighed, så vi selv kan elske andre, men Tove Ditlevsen skrev om dem, der ikke blev mødt med kærlighed.Og det tror jeg også var en trøst for alle dem, der kunne spejle sig i hendes forfatterskab," siger præsten og tilføjer, at Tove Ditlevsens gamle nabo, der beskedent bad om kødet fra kyllingehalsen i livet, nu tilfældigvis ligger begravet lige ved siden af Tove Ditlevsen, så de to damer altså både var naboer i livet og i graven.ohrstrom@k.dk Jeg tror, at den svingende anerkendelse efter hendes død skyldes, at hun på nogle måder er en arbejderforfatter.Hun skriver om arbejdermiljøet og vilkårene der, og det har der været skiftende interesse for gennem tiden.DY PLAMBECK, FORFATTER.Fakta: Tove DitlevsenFødt den 14. december 1917. Død den 7. marts 1976.Tove Ditlevsen var forfatter og en af de mest markante danske litterære personligheder i det 20. århundrede.Hun debuterede i 1937 med digtet " Til mit døde barn" i tidsskriftet Vild Hvede og giftede sig med bladets redaktør, Viggo Frederik Møller. Hun markerede sig også siden som både digter og prosaforfatter.Forfatterskabets første halvdel kredser især om barndommen på Vesterbro og ungdomslivets sorger og udfordringer.Den selvbiografiske roman " Barndommens gade" (1942) er et af hendes hovedværker og blev filmatiseret i 1986. Anden del af forfatterskabet kredser om depression og kvindelivets konflikter med moderskab og ægteskab.Hun var også gift med chefredaktør Victor Andreasen, men skilsmissen i 1973 førte til et nervesammenbrud og et selvmordsforsøg. Og hun kæmpede med angst det meste af livet, ligesom hun var psykiatrisk patient, da hun skrev erindringsbøgerne " Barndom" og " Ungdom" (begge 1967) og psykoseromanen " Ansigterne" (1968). De følgende erindringsbind, " Gift" (1971) og " Vilhelms værelse" (1975), vakte med deres usminkede fremstilling af ægteskabshistorierne og en mangeårig afhængighed af narkotika og alkohol voldsom offentlig interesse. I 1976 begik hun selvmord.Tove Ditlevsen modtog gennem sit liv flere litterære priser, blandt andet De Gyldne Laurbær i 1955.De senere år er opstået en stor fornyet interesse - populært kaldet " Tove-feber" - for Tove Ditlevsens forfatterskab og selvudleverende person. En række af Tove Ditlevsens bøger er således blevet genudgivet og teaterforestillinger sat op. I 2015 udkom bogen " Jeg ville være enke, og jeg ville være digter" med en række hidtil utrykte tekster af Tove Ditlevsen.I forbindelse med Tove Ditlevsens 100-årsdag udgiver Gyldendal bogen " Der bor en ung pige i mig, som ikke vil dø" med de bedste af Tove Ditlevsens digte i et udvalg ved Olga Ravn. I dag klokken 17 afholder Kristkirken på Vesterbro en mindegudstjeneste for Tove Ditlevsen.KILDE: GYLDENDAL/ KRISTKIRKEN.
Tove Ditlevsen begik selvmord, mens anerkendelsen fra det litterære parnas næsten var forduftet. Men i dag, hvor hun ville være fyldt 100 år, er både anerkendelsen og læserne tilbage.
Publikumsmagnet på torvetThe Pita Corner Vesterbro Torv 17 8000 Aarhus C The Pita Corner slog for knap et år siden dørene op i en ombygget pølsevogn på Vesterbro Torv, og lige siden har pitabaren taget aarhusianerne med storm.Der er som regel lang kø foran stedet både på hverdage og i weekender, og man skal regne med en ventetid på noget mere end de fem minutter, det tager folkene bag disken at få pitaen klar.Til gengæld er både smag og kvalitet i top. Brødet bages hele dagen, og kødet grilles, så det dufter over hele kvarteret.Vi anbefaler at prøve pitaen med lam, der uden tvivl er en af byens bedste. Når det kommer til fyld og dressinger, er der ikke sparet på mulighederne, og vi foreslår den smagfulde tahin-sauce, der går godt sammen med stedets falafel.En pita to go på Vesterbro Torv koster 55 kr., og aftensmaden kan reddes sikkert i land med menu med pita, pommes frites eller ovnbagte kartofler og en sodavand for bare 80 kr.Et røverkøb af en pitaDe Fyrretyve Røvere Frederiks Allé 81 8000 Aarhus C Under det spøjse navn De Fyrretyve Røvere fik Frederiksbjerg en ny pitabar i august, og det er ikke hvem som helst, der står bag disken.De to ejere har en fortid på prominente restauranter som Molskroen og Svinkløv Badehotel, og det kan i dén grad smages i de velsmagende pitaer.Brødene er friskbagte, kødet har trukket i hjemmelavet marinade, og grøntsager og dressinger er krydret efter alle kunstens regler.Til en rimelig pris på 50 kr. er en pita fra De Fyrretyve Røvere også økonomisk noget af et røverkøb, og der er noget for de fleste smagsløg.Man kan vælge mellem lam, okse, falafel eller kylling samt et utal af grøntsager, og smider man 80 kr., får man drikkevarer og fritter eller friterede broccoli med oven i hatten.Hvis humøret er til andet end pita, foreslår vi at prøve den tyrkiske street foodklassiker kumpir, der består af bagt kartoffel med smør, ost og masser af fyld.Stenovnsbagte fristelserThe Original Pita Guldsmedgade 17 8000 Aarhus C Det er især én ting, som får den lille The Original Pita på Guldsmedgade til at skille sig ud fra mængden af aarhusianske pitabarer: en stor, brændefyret bageovn.Ovnen kan blive imponerende 400 grader varm, og pitabrødene bages direkte på ovnens stenbund, hvilket giver en fantastisk smag og et flot udseende. Fyldet er også fortrinligt og består af saftigt lammekød fra spyd, grillet halloumiost eller marineret kylling.Lige nu har pitabaren desuden en fin, økologisk falafel på menuen, men den er indtil videre kun på prøve.Prisen for en stenovnsbagt pita er rimelige 50 kr., og hvis man vil have smæk på smagen, foreslår vi at prøve den hjemmelavede samuraidressing med chili og koriander.The Original Pita åbnede i sommer og har åbent til kl.5 om morgenen i weekenden, så vi foreslår at kigge forbi Guldsmedgade, hvis sulten melder sig på vej hjem fra julefrokosten i den kommende tid.Streetfood på markedetPita Planet Aarhus Street Food 8000 Aarhus C Pita er om noget streetfood med stort S, så naturligvis kan man også sætte tænderne i en pita på madmarkedet Aarhus Street Food ved rutebilstationen.Madboden Pita Planet byder på klassiske pitaer med kylling, bøf, lam, okse-filet eller falafel, og drengene bag disken er ikke bange for at eksperimentere med ingredienserne.Fra tid til anden kan man eksempelvis få majroer eller syltede jordskokker i sin pita.Brødene bages på stedet i den gamle busgarage, og på dressing-siden kan man blandt andet vælge en urtedressing eller spicy chilipesto.En pita med hjemmelavet falafel er den mest populære hos Pita Planet, og den får man med for 50 kr. Hvis der skal bøf eller grillet kylling i brødet, er prisen 55 kr., mens pita lam eller oksefilet koster 60 kr.På en god fredag eller lørdag langer Pita Planet angiveligt 500-600 pitabrød over disken, så bliv ikke overrasket, hvis køen er lang foran boden.Flammegrillet ved havnenPita &amp; Burger Bar Østbanetorvet 3 8000 Aarhus C Et hurtigt kig på menukortet hos Pita &amp; Burger Bar ved havnen får uden tvivl tænderne til at løbe i vand hos de fleste.Oksemørbrad, lammeculotte, kafta-bøf og krydret oksepølse er nogle af valgmulighederne på det lille sted, der åbnede i august i år.Ejeren står også bag restauranten Al Meza på Frederiks Allé, og hans mission på Østbanetorvet er efter eget udsagn klar: at bringe kvalitet og masser af smag ind i pitabrødet.Vi skal hilse og sige, at missionen er fuldført. Udskæringerne af dansk kødkvæg har eksempelvis ligget i hjemmelavet marinade i 24 timer, inden kødet flammegrilles, hvilket giver en fortrinlig smag. Dressingerne er hjemmelavede med noget for enhver smag, lige fra traditionel hummus og tzatziki til grøn basilikumpesto.En pita med falafel koster 45 kr., prisen for en pita med kødfyld er 55 kr., og for 90 kr. får man en menu med sodavand og estragonkrydrede pommes frites on the side.En stjerne på StjernepladsenThe Hummus &amp; Pita Bar Randersvej 23 8200 Aarhus N Man behøver ikke tage ind til midtbyen, hvis man er på jagt efter en lækker pita.I foråret 2017 åbnede The Hummus &amp; Pita Bar på Stjernepladsen i Aarhus Nord med bl. a. velsmagende okseog lammepitaer på menuen.Køledisken bugner af tilbehør, og der er frit valg på alle hylder, når man vælger fyld til sin pita. Prisen er 49 kr., og vi anbefaler den friske pita med tabbouleh bestående af bulgur, mynte, rødløg, tomat og persille.Ejerne af The Hummus &amp; Pita Bar er fra Libanon, og udover pitabrød er der masser af lækre libanesiske retter på menukortet. Prøv for eksempel en såkaldt kibe med bulgur, oksekød og pinjekerner eller en velkrydret falafel med masser af friske grøntsager.The Hummus &amp; Pita Bar har åbent alle dage til kl. 22, og stedet lægger efter eget udsagn stor vægt på dyrevelfærd, når der købes kød til pitaerne.Ejerne står også bag burgerbaren Burger Hut lige ved siden af.jpaarhus@jp.dk 
Pita er hottere end nogensinde, og pitabarerne skyder op på stribe. Men hvor skal man gå hen?
Hvor bor du? »Jeg bor i Matthæusgade på Vesterbro«. Hvad kendetegner dit kvarter? »Danmark er jo et land, hvor vi ser os selv som et sted, hvor uligheden ikke er særlig stor. Men Vesterbro er et ret genialt sted at se de ting, for du kan gå oppe fra mig og ned til Hovedbanen, og der ryger du hele spektret igennem. Jeg kan godt lide, at der stadig er noget råt tilbage i byen. Jeg synes, der er blevet lidt for pænt i min ende af Vesterbro. Jeg synes, det det er ærgerligt, at lejlighederne er blevet så dyre, at alle vi rige andelshavere er en stor, homogen masse af folk, der føler, vi holder fast i noget ungt og sejt ved at bo her, samtidig med at vi bruger alle vores penge på dyre barnevogne og Stan Smith-sko. Men det gode ved, at jeg bor lige her, er at Saxobo, som er et af Vesterbros få sociale boligbyggerier, ligger lige ved siden af. Det giver mig lige en vibe af nogle klasseskel, jeg ellers ikke bliver gjort opmærksom på«. Hvor får man den bedste kaffe? »Det gør man på den kaffebar, der bare hedder Kaffe, som ligger på Istedgade lige ved siden af Isted Grill«. Har du et stamsted? »På den modsatte side af gaden fra kaffebaren ligger Vesterbros bedste shawarmabar, Ankara. De kender mit navn, og spørger, hvordan det går, og om jeg skal have det sædvanlige, hjemmelavet pita med hummus og så beder jeg om mindre sharwarma og ekstra salat. Jeg var faktisk utro i lørdags, hvor jeg gik på Kebabistan, og det var bare ikke nær så godt, så nu er jeg tilbage på Ankara«. Hvor går du hen og hører musik? »Det er lidt sådan noget, man ikke må sige, men jeg er faktisk ikke så vild med at gå til koncerter. Jeg keder mig sindssygt hurtigt. Jeg kunne godt lyve og sige, at jeg tager i Vega, det passer bare ikke.Men i vinter var jeg i Frederiksbergs medborgerhus, hvor Lorenzo Woodrose talte og spillede musik indmellem, og det var sindssygt godt. Men at købe en billet til 350 kr. og stå op en hel aften..Jeg kommer til at stå og kigge på andre mennesker imens og tænke over, hvad jeg skal have og drikke i stedet«. Hvor i byen dufter der bedst? »Amager Fælled. Jeg kommer fra landet, så det er rart at cykle et sted, hvor der lugter af regn og mudder. Der får jeg et tiltrængt skvæt natur på vej til arbejde«. Hvor lugter der værst? »Jeg bruger dem flittigt, men jeg er ikke så vild med lugten fra halalslagtere, så jeg trækker altid vejret gennem munden, når jeg skal ind og handle«. Hvis du fik en stor pose penge, hvad ville du så lave om? »Jeg bor jo tæt ved Saxobo, så jeg ville gerne lave nogle tilbud for de unge. De keder sig ad helvede til, sælger lidt hash og fræser ellers bare rundt i deres biler.Det skulle ikke være sådan nogle onkelaktiviteter.Det skulle være noget, der var sejt at lave. Jeg ved ikke, hvad man skulle finde på. Jeg kan bare se, at det flyder med lattergasampuller uden for min hoveddør. Og så er lattergas jo heller ikke sjovere, vel«. Hvor i København føler du mest ro? »Petra, for fem år siden ville hade det her svar, men jeg er begyndt at dyrke yoga.Jeg er ikke særlig god til alt det med vejrtrækningen, men når jeg ligger nede i Senses i Sommerstedgade, som er den gade, hvor jeg tidligere gik i byen og drak bajere, så får jeg følelsen af, hvordan det er at have ro på«. Hvad synes du, København mangler? »Ægte madmarkeder! Ikke ligesom mega-overpriced Torvehallerne eller West-Market, som er en kæmpe skuffelse. Jeg går jo ikke ned og køber en bao i West-Market til 55 kroner, når den selvsamme bao også koster 55 kroner i Kiin Kiins nye restaurant på Vesterbrogade. Hvorfor er det så, at jeg skal gå i WestMarket? Du kan ikke spise dig mæt for under 115 kroner.Der var én fiskebutik i WestMarket, og den er allerede gået nedenom og hjem. Jeg vil have nogle rigtige madmarkeder i nogle store haller, hvor man bliver ægte inspireret til at gå hjem og lave en masse nice mad selv. Jeg er så træt af streetfood, for det er alt sammen det samme. Nu har Aalborg fået deres egen Papirøen, og det er den samme mad til de samme priser lavet af det samme firma.Jeg gider ikke spise mere streetfood.Det er jo bare overpriced takeout i en latterlig papholder«. Hvor er byen grimmest? »Hvis folk spørger, hvilken storby jeg gerne ville bo i, så kan jeg aldrig komme på noget bedre svar end København. Også selv om jeg har været lidt sur på byen i den her samtale. I bund og grund er jeg faktisk ret tilfreds med min by.pernille.jensen@pol.dk 
Hun savner et ordentligt madmarked i København, og så er hun glad for Amager Fælled. I aften er Petra Nagel vært på P3 Guld.
II år har AOK fundet 95 nominerede i 19 kategorier. Brugerne har tippet os om favoritterne, og Byens Bedste-juryen har udvalgt de nominerede. I år har vi rystet posen en smule. Vi har indført, at Byens Bedste-juryen også har en stemme i kapløbet. Juryens stemmer tæller 50 procent i den endelige afgørelse. Byens Bedste hylder de ildsjæle og iværksættere, der sørger for at københavnerne kan hygge sig, når de holder fri.Byen er spækket med kulturelle tilbud og muligheder for både børnefamilier, unge og ældre, hvad enten man er til gastronomiske oplevelser eller en tur ud i byens rum. På AOK værdsætter vi også mangfoldigheden, så der er plads til både de store spillere og de små startups. Hvert år hædrer vi det forgangne års bedste steder og dem, der twistede den bedst i det seneste år. Her er plads til både spritnye foretagender og garvede veteraner. Hvert år tilpasser vi konkurrencen, så der bliver plads til nye tendenser. Nogle kategorier får en pause, mens andre udvikles og bliver en naturlig del af Byens Bedste. I år kan man finde den nye kategori Byens Bedste Street Food, der omfavner den fremadstormende gademad, food trucks og markeder i København. I år er det 17. gang, Byens Bedste-priserne uddeles. I 2007, da konkurrencen løb af stablen, var der hele 40 forskellige kategorier. Her kunne man hygge sig med så spændende kategorier som Byens Bedste Legeplads for drengerøve, Byens Bedste Flirtested og Byens Bedste Udsigt.Her får du et overblik over de nominerede, og du kan smutte ind på aok.dk/ byensbedste17 og afgive dine stemmer. Det er ganske nemt.Du er også samtidig inviteret til Byens Bedste Fest, hvor vi fejrer alle vinderne med musik og underholdning.Festen foregår i Kødbyen på Kødbyens Mad &amp; Marked 10.juni. Mere info følger på AOK. dk.Afstemningen slutter 27. maj.Stahlschmidtred@aok.dk På aok.dk/ byensbedste17 kan du afgive dine stemmer.Sidste dag er 28. maj.Fakta: Byens Bedste 2017Byens Bedste GastronomiGeranium Trestjernet Michelin i Parken Alchemist 45 retters i molekylær magi.Studio The Standards Michelin-perle.Mielcke &amp; Hurtigkarl Legesygt køkken på Frederiksberg.Kadeau Bornholmsk Michelin i Kbh.Byens Bedste Nye RestaurantBrace Italiensk og nordisk smelter sammen.Spontan Kreativt køkken på hip ølbar.Cicchetti Delikate snacks på italiensk.108 Nomas nye Michelin-lillebror.VeVe Vildt vegetarisk verdenskøkken.Byens Bedste På BudgetEl Nacional Alt det bedste fra Sydamerika.Grisen Moderne svinekød på grillbar-facon.Madklubben Nørrebro Klassikere med mellemøstligt twist.Kiin Kiin Bao Bao Designperle med dampede boller.Mes Luksusmad som alle har råd til.Byens Bedste Street FoodDistrict Tonkin Sandwich-perle fra Vietnam.Hija de Sanchez Mexicansk gademad i Kødbyen.Hooked Food-truck med alt godt fra havet.Kuma Traditionel gademad fra Japan.Slurp Ramen Joint Hjemmelavede nudler med smag.Byens Bedste BurgerCock's &amp; Cows Klassisk københavner-yndling.Gasoline Grill En af verdens 27 bedste burgere.Byens Bedste TakeawayHomemate Fine færdigretter til ovnen.Curry Nation Krydrede favoritter fra Asien.Wedofood Bland din egen salat med god smag.Chicks by Chicks Skøn økologisk rôtisserie kylling.Hav2Go Friske fiskeretter fra Torvehallerne.Byens Bedste CaféSocial Sundt og glutenfrit ved Søerne.California Kitchen Sunde fast-food bowls på Nørrebro.Livingstone Hip »hapse-mad« ved Søerne.Souls Bæredygtig oase på Østerbro.Sidecar Dejligt dase-sted på Nørrebro.Byens Bedste Brunch/ morgenmadMad &amp; Kaffe Mix din egen hippe morgenmad.Mash Det er aldrig for tidligt til bearnaise.D'Angleterre Ekstravagant start på dagen.Fars Dreng Afslappet stemning i Indre By.Neighbourhood Økologisk morgenmadspizza.Byens Bedste CocktailbarBrønnum 400 kvm luksus på Kongens Nytorv.Curfew Suveræn klassisk speakeasy-stil.Helium Elegant og eksklusivt i Bredgade Mash Penthouse Cocktails med udsigt på 12. etage.Duck and cover 50er-design-nostalgi i kælderen.Byens Bedste Søde SagerAmerican Pie Tunge tærter på amerikansk.Guilty Små kunstværker med smuk smag.Istid Is lavet med flydende nitrogen.Nicecream Vegansk øko-is på den lækre måde.Social Foodies Chokolade med god samvittighed.Jagger Fastfood-deluxe fra Rasmus Oubæk.Sliders Delikat miniudgave ved Søerne.YoBurger Simpel og ingen dikkedarer.Byens Bedste AOK-prisenWestMarket Byens nye madkarked på Vesterbro.GoBoat Miljøvenlig sejltur i havnen.Verdenshjørnet Madmarked der samler kulturer.Frost Festival Sætter kunsten ud på gadeplan.Copenhagen Dining Week Gourmet-kvalitet til gode priser.Byens Bedste MusikoplevelseCopenhell Hård rock på Refshaleøen.Vega Musikkens Hus på Vesterbro.Nemolands Søndagskoncerter Gratis koncerter på Christiania.Jazzhouse Klassiker med meget mere end jazz.Sigurdsgade 39 Festligt spillested på Nørrebro.Byens Bedste SceneCopenhagen Improv Comedy Første scene til improviseret teater.Eventyrteatret Teater på børnenes præmisser.Besttellers Scenen er skabt til historiefortælling.Skuespilhuset Skuespillets superliga.Republique Nyskabende teater med et twist.Byens Bedste KunstoplevelseCopenhagen Contemporary Internationalt format på Papirøen.Ordrupgaard Klassisk museum med fed park.Kunsthal Charlottenborg Flagrende festligt samtidskunst.Cisternerne En oplevelse under jorden.VESS Ungt galleri helt fremme i skoene.Byens Bedste ØlbarBrus Bryggeriet To Øls nye hippe bar.Haven Ny bar på The Standard.Taphouse 60 fadølshaner med gyldne dråber.Brewers Inc.Få din egen mikrobryg på kortet.RBABARRAB Ny hipster-ølbar på Vesterbro.Byens Bedste KvindemodeVeras Bæredygtigt modekoncept.Norse Projects Minimalistisk og skandinavisk.Project 4 Mode-pusheren i Pisserenden.&amp; Other Stories H&amp;M's sprælske kvalitets lillesøster.River &amp; Raven Alt til en bæredygtig livsstil.Byens Bedste HerremodeHerrernes Magasin Jakkesæt i alle afskygninger.Packyard Klassisk outdoor-inspireret stil.Soulland Dansk design med international vibe.Goods Lækkert brand-mix på Østerbro W19 Nye mærker i Istedgade.Byens Bedste For BørnExperimentarium Videnskab på den fede måde.Game Gadeidræt hvor alle kan være med.Bakken Forlystelser der ikke ruinerer dig.Cinemateket Film og leg i børnehøjde.Cirkusmuseet Gøgl, artisteri og udstilling.Byens Bedste Urbane Initiativ (sponsoreret)Havneringen Binder havnen sammen.Konditaget Lüders Unik udnyttelse af byrum.Urban Rigger Fremtidens bolig på vand.Space 10 Hvordan skal vi bo i 2025? Bycyklen Kom grønt rundt i byen.
Det er ikke kun franskmændene, der skal stemme i disse tider. Du har mulighed for at stemme på dine københavnerfavoritter, når vi kårer Byens Bedste 2017.
Godt brød i GravenLa Cabra, Graven 20, Aarhus C De fleste kender La Cabra i Graven som en hyggelig kaffebar, men stedet har faktisk også et fremragende bageri gemt i kælderen. Derfor er kaffebaren perfekt til en morgenmad ude i byen, og vi foreslår at snuppe stedets morgenkomplet med surdejsbrød, ost fra Arla Unika, yoghurt med granola og et glas æblemost til rimelige 55 kr. Alternativt kan du snuppe serveringen med tre stykker brød og hjemmekværnet smør med rygeost for 40 kr.Hvis den søde tand skal tilfredsstilles, er der ingen vej uden om en fransk toast eller en croissant, der med en pris på 28 kr. ikke just er byens billigste, men til gengæld smager fantastisk. I koppen foreslår vi en flat white eller en syrlig, sort håndbryg. La Cabra åbner kl. 8 alle dage på nær søndag og har sit eget kafferisteri, der har vundet en stribe priser i udlandet, ligesom en håndfuld af kaffebarens baristaer har vundet internationale baristamesterskaber.Vandudsigt på Vesterbro TorvFfood, Vesterbro Torv 8, Aarhus C Vesterbro Torv har aldrig været byens mest charmerende spot, men i anledning af festugen er bilerne på torvets parkeringsplads smidt væk og erstattet af et otte meter højt vandfald.Derfor er anledningen perfekt til at kigge forbi den lille takeawaycafé Ffood, der ligger midt på torvet med perfekt udsigt til vandfaldet.Til de morgenfriske byder caféen på en fortrinlig morgenkomplet bestående af en skål chiagrød med friske bær, ovnbagt avokado med økologiske æg, ost, chorizo, nutella, frisk frugt, surdejsbrød og en friskpresset juice efter eget valg. Prisen er 115 kr. for hele molevitten, og på juicefronten anbefaler vi en klassisk juice med jordbær, banan og æble eller varianten med ananas, æble og citron, hvis du har brug for et skud friskhed fra morgenstunden.Ffood har også velsmagende sandwicher og salater, der fås i en stribe varianter.Stedet slår dørene op kl. 10 alle dage.Hip grød ved StrøgetGrød, Skt. Knuds Torv 7-9, Aarhus C Grød er mere hipt end nogensinde før, og hvis du vil med på grødbølgen til dit næste morgenmåltid, er der ingen vej uden om boden Grød på markedet Aarhus Central Food Market ved strøget. Madboden er en aflægger af den københavnske kæde af samme navn og byder på en håndfuld grødvarianter, som du kan indtage ved et af markedets indendørs eller udendørs borde.Hvis der skal klassisk grød på menuen, foreslår vi en havregrød af sødmælk med karamelsauce, æble og ristede mandler, der fås til beskedne 45 kroner for en lille skål og 55 kroner for en stor. Du kan også gå all in på de populære chiafrø med en acai-chia-grød af økologisk mandeldrik med banan, ristede mandler, peanutbutter og skyr for 60 kr. I glasset kan du snuppe en frisk juice med gulerod, æble, ingefær og citron for 40 kr. og en americano til 30 kr. Grød åbner kl. 8.30 på hverdage og kl. 9 i weekenden.Hygge i BorggadeBernth &amp; Co, Borggade 12, Aarhus C Den lille café Bernth &amp; Co i Borggade har i flere år stået bag nogle af byens bedste sandwicher, der laves med ingredienser som braiseret frilandsgris og råmarineret laks. Men også morgenmaden på det hyggelige sted er i en klasse for sig. De morgenfriske kan hver dag fra kl. 8.30 sætte tænderne i en morgenkomplet med hjemmebagt brød, smør fra Lindved Mejeri, italiensk komælksost af provolonetypen, hjemmelavet marmelade, et blødkogt æg og en kop valgfri kaffe eller te for rørende 50 kr. Det velsmagende brød bages i caféens egen ovn på en blanding af biodynamisk mel fra danske Aurion, italiensk mel og groft durummel.Hvis appetitten er til mere, foreslår vi at runde måltidet af med en af de velbagte cookies. Stedet drives af Sara Bernth og kokken Bo Marcussen, der har en fortid på den hedengangne Restaurant Prins Ferdinand i Den Gamle By. Bemærk, at Bernth &amp; Co har lukket om søndagen.Morgenbræt i VestergadeVesterlauget, Vestergade 50, Aarhus C Den velbesøgte madbodega Vesterlauget på Vestergade byder på cool stemning, fortrinlig mad til billige penge og masser af spændende øl. Men det hyggelige spisested kan også være med om morgenen, hvor du fra kl. 9 til 11.30 mandag til lørdag kan indlede dagen med en morgenanretning under navnet "Laugets morgenbræt". Morgenbrættet koster 50 kr. og består af en lun bolle med smør, ost fra Arla Unika, hjemmelavet marmelade, et blødkogt, økologisk æg og en skål yoghurt med hjemmelavet müsli. Det hele serveres, som navnet antyder, på et sort granitbræt.Er du kun småsulten, kan du snuppe en lun bolle med smør for blot 25 kr. I godt vejr foreslår vi at sidde udenfor og nyde den hyggelige stemning på den pulserende Vestergade. Hvis morgenmaden har givet appetit til mere mad på bodegaen, serverer folkene bag disken også en håndfuld frokostretter og en skiftende aftenret til rimelige priser.Økologi i GuldsmedgadeLanghoff &amp; Juul, Guldsmedgade 30, Aarhus C Berlinerstemningen bliver ikke mere gennemført end på spisestedet Langhoff &amp; Juul, der er indrettet i rustikke lokaler på Guldsmedgade.Udover fortrinligt smørrebrød til frokost og en skarp aftenmenu byder spisestedet, der er opkaldt efter stifterne Nina Juul og Jonas Langhoff, på morgenlækkerier hver dag fra kl. 9. I hverdagene kan du sætte tænder i en kanelpandekage med æble, pocheret frugt og citrus for 58 kr. eller et surdejsstykke med pisket smør, ost, marmelade og en kop kaffe eller te for 79 kroner. Og i weekenden lyder menuen for de morgenfriske på en brunchanretning med alt fra hønsesalat til en såkaldt syndig kage for 148 kroner.Spisestedet har et økologisk sølvmærke, hvilket indebærer, at 60-80 pct. af råvarerne er økologiske, og ejerne gør en dyd ud af, at det skal være socialt at spise. Af samme grund har de sat et stort langbord op, hvor alle kan sætte sig og møde nye mennesker - god stil.jpaarhus@jp.dk 
At spise sin morgenmad ude i byen er det nye sort, men hvor går man hen for en velsmagende start på dagen? Her er seks fortrinlige morgenmadssteder i Aarhus.
En sortklædt fransk arkitekt venter med en cykel ude ved det yderste fyrtårn på Aarhus Ø.»Vejen ender her. Det er en blind vej. Og så alligevel«, siger Ido Avissar parat til en cykeltur rundt mellem de otte såkaldte Harbour Magnets eller havnemagneter, som hans parisiske tegnestue, List, samt en italiensk og en japansk arkitekt har opstillet for Aarhus Festuge og Aarhus 2017.Magneterne er ikke fysiske magneter, men midlertidige pejlemærker og terrasser eller scener, der skal tiltrække folk.»Magneter tiltrækker, og vi vil gerne trække folk herned og få dem til at se deres by fra nye sider. Samtidig leger vi med skala: Aarhus Ø er holdt i en meget stor skala, hvor det er svært at overskue, hvordan man kommer fra et sted til et andet.Vi forsøger at samle«, siger arkitekten, som har givet sig i kast med en bydel, som strækker sig fra de nye havnebeboelser i nord ind til Mellemarmen over for Dokk1.En festuge er den oplagte arena for eksperimenter med byrum, siger han. Spørger man forsker og lektor på Kunstakademiets Arkitektskole Boris Brormann Jensen - som også indimellem anmelder arkitektur i Politiken - har han samme opfattelse. Gennem flere år har han fulgt Aarhus Festuges forsøg på at gøre byen til arkitektonisk laboratorium, hvor man opstiller midlertidig arkitektur for at vise, hvad man kunne gøre, hvis en vej blev lukket her, eller en bænk blev sat op her.»Festugen har bevidst brugt midlertidig byrumsarkitektur som brækjern ind i tabuer og forbud, og det har haft kolossal betydning for folks forståelse af byen og dens muligheder«, siger han.»Man kan skabe noget, som ville blive pillet ned straks, hvis det ikke var festuge.På den måde har man givet folk lov til at opleve deres by på en helt ny måde«, siger Boris Brormann Jensen, som blandt andet fremhæver et tidligere festugeeksperiment med to byparker mellem rådhuset og Musikhuset i Aarhus. Normalt er parkerne skåret over af en trafikeret vej.Festugen har prøvet at lukke af for biler: »Og folk kan se, at stedet pludselig ændrer karakter. Nye mennesker og adfærdsmønstre indtager rummene, og spirende subkultur får en scene, når man bryder med det her uudtalte middelklassetyranni, som ellers hersker«.Hvid heliumballonTilbage på havnen viser Ido Avissar, hvordan en bænk fører hen til lystbådehavnens røde fyrtårn. Tegnestuen har opført et par midlertidige anløbsbroer på hver side af indsejlingen, så man i hvert fald teoretisk kan sejle over til landsiden med det grønne fyrtårn.»Der er bare 15 meter derover, og det tager få sekunder at sejle, men det tager en time at gå uden om. Vejen ender blindt, men vi viser, at der kunne ske noget mere«, siger arkitekten, inden vi cykler ud til næste magnet: En stor, lysende hvid heliumballon, der svæver 9 meter over langdistancesvømmernes øvebane. På selve badebroen har List fastmonteret liggestole med udsigt til færger, Kattegat, hvide sejl og skoven nord for Aarhus.En tredje magnet udgøres af en gigantisk flisebelagt stålterrasse, der svæver som en rund platform over et halvt oversvømmet ingenmandsland. Et overset sted - men nu kommer folk og ser by og bugt fra en ny side, mener arkitekten.På molen yderst ved Bassin 7 er lyst-fiskerne vant til at kaste liner ud for sig selv. I festugen har List opbygget et midlertidigt friluftsteater med rundbordsdiskussioner.På øverste række ligger syvotte hvide hatte, hver af dem en tro kopi af toppen på fyrtårnet ved siden af, og da Ido Avissar tager en hat på og spankulerer rundt bag teatrets midlertidige bagvæg, er kun hatten synlig: Det ser ud, som om fyrtårnet bevæger sig.Der sker også noget ude omkring den høje blå havnekran, ' Big Blue Bird', som den hedder, når den er en magnet. Med lidt god vilje synes den blå fugl at læne sig ind over en rund træfuglerede oppe på nogle containere. Reden er en afskærmet terrasse, hvor man kan fylde hovedet med intet andet end høj blå kran og høj blå himmel. Ikke så langt herfra har arkitekterne installeret friluftsbiograf. Samme aften er de midlertidige lænestolerækker optaget: Lars von Triers ' Breaking the Wave' afspilles pårå lagerhal.Midlertidigt vandfaldOgså i bymidten eksperimenter festugen.Hver aften projiceres billeder ned på Bispetorvs brosten, som lyser op med et farvebad af dansende orkideer og valmuer.To årgange af arkitektstuderende har møbleret den oversete Vennelystpark om til udendørs udstilling om bæredygtig arkitektur i regionen. Men festugens mest omtalte overraskelse får man på Vesterbro Torv, der til daglig er et uskønt rod af busser og parkeringspladser. I denne uge er her et vandfald, 8 meter højt. Og man rammes på lang afstand af den brusende lyd af vand, som falder fra en lille have øverst på et stillads.»Aarhus bygger og bygger, og indbyggerne efterspørger natur, men der levnes stadig mindre plads til naturoplevelser«, siger arkitekt Stig L. Andersson, som med sin tegnestue SLA står bag projektet.Som andre byer slås Aarhus med klimaforandringer og regn, der ikke kan ledes væk. Det midlertidige vandfald udstikker en vej, og samtidig får beboerne den natur, de efterlyser, siger Stig L. Andersson.»Ingen havde forestillet sig poesi på Vesterbro Torv. Det får de så nu«. Der er dog også faldgruber ved laboratorieforsøg i skala 1: 1, understreger arkitekturforsker Boris Brormann Jensen.»Der er ved at brede sig en mæthed over for pallemøbler. Når det skal være midlertidigt, skal det være billigt, og der bliver lidt papirdug og paptallerken over det«. Han foreslår, at festivaler og byfester låner midlertidige bymøbler af hinanden.Og så appellerer han til ' laboratoriechefern': »Det, der virker, er det, der holder en vis kvalitet, og det koster altså penge«.anne.bech@pol.dk Aarhus bygger og bygger, og indbyggerne efterspørger natur Stig L.Andersson, arkitekt.Fakta: FAKTA ForsøgsarkitekturMest omtalte forsøg på at ændre Aarhus i festugen er den midlertidige skov på Store Torv i 2010. Folk holdt picnic på en normalt forblæst plads.I 2012 afspærrede festugen al trafik mellem rådhuset og musikhuset for at vise, at to parker kan blive én. I 2014 omdannede manBanegårdspladsen til en rolig plads. I år er der bl. a. opført et otte meter højt vandfald på Vesterbro Torv.
ARKITEKTUR Veje, der ikke behøver at ende blindt, eller håbløse havnearealer, der pludselig bliver til solterrasser. Aarhus Festuge kan bruges til at eksperimentere med byudvikling. .
kl. 7.30: Jeg er blevet for gammel til at sove længe, så jeg vågner tidligt og ligger lidt og reflekterer over aftenen før, hvor vi fejrede mit magasin Dansks femtenårsfødselsdag med en stor gallamiddag på Glyptoteket. 
Bacon og æg, lange bade, en cocktailbar på Gasværksvej og mad på restaurant Apollo med gode venner og sin muse fylder modeekspert Kim Grenaas weekend . 
Lene Bohr, 70Speciallæge, København, bliver 70 år 21. februar.Anna-Helene (Lene) Bohr er student fra Aurehøj Statsgymnasium 1966. Hun blev cand. med. i 1988, speciallæge i pædiatri i 1996 og ph. d. i 2017.Hun har gennem mange år arbejdet med gigtsygdomme hos børn og unge og arbejder fortsat med disse sygdomme, dels klinisk som overlæge på Børne-og Ungeafdelingen på Næstved Sygehus og dels med forskningsprojekter i Juliane Marie Centrets forskningsenhed på Rigshospitalet.Lene Bohr er datter af Anna-Helene Skov og Hans Henrik Bohr, og hun er gennem mere end 50 år gift med professor emeritus Morten Kielland-Brandt. Parret har to børn, David Kielland-Brandt, der bor med sin kone og to børn i USA, og Anna-Helene (Le) Kielland-Brandt, der bor i Frankrig med sin mand og tre børn.Lene Bohr har sammen med sin mand et hus på Vesterbro og en ældre gård ved Guldborgsund på Falster.Claus Boxenbaum, 70Advokat og forfatter, London, bliver 70 år 21. februar.Claus Boxenbaum stammer fra Frederiksberg. Han er student fra Sct. Jørgens Gymnasium og cand.jur. fra Københavns Universitet.Efter endt militærtjeneste blev han i en periode tilknyttet Danmarks Radio (generaldirektoratets sekretariat) og senere også Boligministeriet.Den overvejende del af hans virke har dog været rådgivning inden for international beskatning og skifteforhold. Efter ansættelser som advokat i det daværende Statsskattedirektorat, som konsulent i Deloitte i København og efter et studieophold på King's College i London, hvor han var medstifter af European Lawyers' Association (ELA) henlagdes rådgivningen i 1991 til London, hvor han fortsat er bosat med sin kone Susanne.Det er beskatningsretten og skifteforholdene i krydsfeltet mellem Danmark og UK i tæt parløb med både danske og engelske advokatkontorer, der især har optaget ham - med et par års afstikkere til skatteopgaver for de baltiske lande umiddelbart forud for deres optagelse i EU.Meget af Claus Boxenbaums tid er nu helliget skribentvirksomhed.Det er blevet til to bøger, en selvbiografiog en novellesamling, og lige nu er der endnu en bog, en roman, på trapperne.

Fremover skal Danmarks Radios medarbejdere indstille sig på enten at flytte eller pendle til den sibiriske tundra. Det kom frem onsdag, hvor minister for offentlig innovation, Sophie Løhde, præsenterede regeringens plan for udflytning af offentlige arbejdspladser »Sibirien dækker knap ti procent af Jordens overflade og er af stor geopolitisk betydning. Det er desuden et område, hvor der stort set ikke findes nogen offentlige danske arbejdspladser.Set i det lys er det kun naturligt, at regeringen opprioriterer DRs dækning af og tilstedeværelse i netop Sibirien,« forklarer ministeren og afviser blankt, at regeringen ønsker at straffe Danmarks Radio efter en række skandalesager i 2017.»Overhovedet ikke. Public service indebærer, at man sender TV fra og om alle de udkantsområder, hvor kommercielle kanaler ikke kommer. Desuden er Rusland et geopolitisk centrum, som Danmarks Radio med fordel kan øge sin dækning af.« Regeringen planlægger at udstyre de udflyttede medarbejdere med spånplader, rockwool og værktøj, så de selv kan opføre en ny udgave af DR Byen i Krasnojarsk-regionen, hvor man understreger, at der vil være gode muligheder for at pendle eller flytte til.»Huspriserne i regionen er ekstremt fordelagtige sammenlignet med eksempelvis Vesterbro eller Amager, hvor mange danske journalister bor, så vælger man at flytte til Sibirien, er der mange fordele. Men hvis man ikke ønsker det, er der også rigtig gode muligheder for at pendle,« siger ministeren og peger på, at en enkeltbillet til Igarka-lufthavnen kan fås for 3.000-4.000 kroner med en typisk rejsetid på blot 15-20 timer.Også i forhold til vejrdækningen mener ministeren, at Sibirien byder på store fordele for et udflyttet DR.»Ekstremt vejr er noget, som danskerne sætter stor pris på, og der er det indlysende, at Sibirien byder på helt andre muligheder end eksempelvis Hirtshals eller Gedser,« siger Sophie Løhde og understreger, at den populære serie »Alene i vildmarken« også vil få forbedret sine produktionsvilkår markant.
Som led i dens udflytningsplan har regeringen besluttet, at Danmarks Radio fremover skal sende fra Sibirien. Minister afviser, at der er tale om en straffeaktion og understreger, at tiltaget vil give bedre muligheder for at dække udkantsområder.
Den københavnske dagdriver, nasser og småkriminelle Joe Tech kan bortforklare alt.Hvis han tømmer en villa i Hellerup, så er han bare ' løvefar', der sørger for sit udfødte barn. Og hvis han smugler mennesker eller uden omtanke ødelægger vennernes ejendom, så er det også o. k. En god gerning opvejer nemlig en skidt en af slagsen. Og så vidt Joe Tech husker, gjorde han engang også noget godt.Det er en spot-on Jonas Bergen Rahmanzadeh, der spiller hovedrollen i instruktør Thomas Daneskovs nye tv-serie, hvor hvert 20-minutters afsnit giver et lige dele underholdende og deprimerende indblik i Joe Techs formålsløse hverdag.Hjemme i lejligheden på Vesterbro er kæresten Anna højgravid.Og når serien starter, er fødslen sat til 21. oktober - godt en måned ude i fremtiden.Thomas Daneskov gentager i ' Joe Tech' sin egen håndholdte fortælleteknik, der får serien til at ligne den typiske smartphoneog Youtube-' virkelighed', som vi kender den fra millioner af hjemmevideoer.Grine eller grædeOg selvom bipersoner som ' Missen' og stakkels Anna bevæger sig ind og ud af billedet, så er Joe Tech den alt-dominerende hovedperson.Og som afsnittene skrider frem, ved man ikke helt, om man skal grine eller græde.I sit eget hoved er Joe intet mindre end en legende, der kan få selv den mest nedtrykkende og hverdagsagtige ting til at ligne en top-hemmelig FBI-mission. Udefra ligner han dog mest en massiv taber.Og hvis Thomas Daneskovs mål er at få os almindelige tv-kiggere til at tænke ' hold da mund, er der virkelig nogen, der lever sådan', så fungerer ' Joe Tech' 100 procent efter hensigten.' Joe Tech' er således ikke nogen tv-revolution. Men det er velfungerende og socialrealistisk underholdning, der forstår at fatte sig i korthed.hoeg@bt.dk 

De værste ord, jeg kender på dansk, lyder, ' Goddag, vi er fra kommunen, og vi vil gerne renovere jeres kvarter'. Det er ofte grådigheden efter nye og velbeslåede skatteydere, der er drivkraften i Københavns Kommunes mange moderniseringsplaner. Resultat: en by uden sjæl og ånd.Kommunalvalget 21. november handler også om, hvordan København skal se ud i fremtiden. Vil vi have en by i beton, stål og glas? Eller en by, der emmer af historie, hvor der er plads til både åndehuller og grøn natur? Frank Jensen (S) blev skoset på grund af sin kovending i sagen om det udskældte byggeri på Strandengen på Amager Fælled.En helt urimelig kritik, efter min mening: Overborgmesteren har en holdning til byggeriet. Der rejser sig en græsrodsbevægelse for at bevare Strandengen med dens unikke sammensætning af planter, insekter og svampe. Det folkelige og politiske pres for at sikre denne naturperle i København vokser. Dette pres tager Frank Jensen bestik af, da han ændrer kurs og ønsker at bevare Strandengen. J. O.Krag-citatet, ' Man har et standpunkt, til man tager et nyt', er noget af det mest fornuftige, der er sagt i dansk politik, Men kampen for at bevare et København i menneskelige dimensioner går videre: Slagtergårdene på Enghavevej som med deres kreative og musiske miljø repræsenterer de sidste rester af det gamle Vesterbro.Eller tag Papirøen, som kommunen også vil jævne med jorden, skønt stedet i lighed med Tivoli og Christiania er blevet det helt store trækplaster for unge og gamle, danskere og turister.Også Refshaleøen er truet af ' normaliseringsbestræbelser'.Forstået som ensformigt bolig-og kontorlandskab.Ensretning i stedet for rummelighed.Men op til valget er der en enestående mulighed for, at politikerne er lydhøre.Bed om klare svar på, hvad dit partis politikere vil med byen. Spørg konkret til Slagtergårdene, Palads Bio, Papirøen og Refshaleøen.Når du har svarene, ved du også, hvor du skal sætte dit kryds 21. november.Erik Boel Tidl. international sekretær i Socialdemokratiet Reventlowsgade 16 København V.

Det første, jeg læser om morgenen:  
Gert Jonassen, adm. 
FORFATTER DY Plambeck bragte søndag 2. juli et debatindlæg om Carlsberg Byen, som hun med egne ord »har det svært med«. Baggrunden er tilsyneladende de høje kvadratmeterpriser på ejerboliger i København, som Carlsberg Byen ifølge forfatteren er et billede på. Det fremgår ikke af debatindlægget, hvorfor lige netop Carlsberg Byen er et billede på dette, men som det for nylig fremgik af en opgørelse foretaget af Boliga, ligger Carlsberg Byens kvadratmeterpriser på et klart konkurrencemæssigt niveau sammenlignet med de øvrige byudviklingsområder i København. Mens Carlsberg Byen ifølge opgørelsen har en gennemsnitlig kvadratmeterpris på 48.030 ligger f. eks. Nordhavn på 63.676 kr./m2 og Islands Brygge på 54.878 kr./m2. Men Carlsberg Byen ligger ikke kun prismæssigt fornuftigt sammenlignet med nye byudviklingsområder i København. Også ved sammenligning med de oprindelige boligområder i nærområdet ligger Carlsberg Byen på eller under markedsniveau - Frederiksberg 50.347 kr./m2 og Vesterbro 49.448 kr./m2 - og det endda for en lavenergibolig, der både er indrettet effektivt til nutidens behov og er vedligeholdelsesfri de kommende mange år.DEBATTEN OM udfordringerne ved de høje kvadratmeterpriser på ejerboliger i hovedstaden er ikke ny, men den er relevant.Carlsberg Byen kan og skal ikke drive denne udvikling, lige så lidt som f. eks.beboerne på Værnedamsvej eller Istedgade skal. Det er et politisk spørgsmål, og fra politisk hold bliver der også gjort tiltag, som f. eks. kravet om 25 procent almene boliger i nye byudviklingsområder.Der er også politisk velvilje til at tillade nye boligområder i København, som både medvirker til at øge boligudbuddet og dermed imødekomme den store efterspørgsel, der er for at bo i hovedstaden, men også til ønsket om at lægge låg på markedsprisen, så den ikke nærmer sig niveauet i London og New York, Oslo og Stockholm. Vi byder derfor en debat om boligpriser, boligudbud og byudvikling velkommen, hvis den foregår på et faktuelt korrekt grundlag og gerne med flere løsningsforslag end i det pågældende debatindlæg.Vi byder derfor en debat om boligpriser, boligudbud og byudvikling velkommen, hvis den foregår på et faktuelt korrekt grundlag.

Smag alle Quinta Sardonia-årgange 
Mad og drikke . 
CARLSBERG I løbet af de næste ti år bliver den historiske bryggerigrund Carlsberg -centralt placeret mellem Vesterbro, Valby og Frederiksberg -forvandlet til et nyt bykvarter.Nu begynder et nyt kapitel, da teamet til det næste boligbyggeri i den nordlige ende af Carlsberg Byen er sammensat.Det er den prisvindende tegnestue Praksis Arkitekter, der har tegnet de nye boliger og med på holdet er desuden HHM som totalentreprenør, Alectia som ingeniører og 1: 1 Landsskabsarkitekter.- Vi er stolte af at kunne tegne videre på den enestående arkitektoniske historie grundlagt af bryggeren.Carlsbergs stemning har virkelig bidt sig fast på tegnestuen i Troense, siger tegnestuens indehaver Mads Bjørn Hansen siger om de kommende boliger .En konstruktiv tilgangByggeriet består af en boligkarré på i alt 53 lejligheder og 3 rækkehuse. I alt er det ca. 5.800 kvm og 1.000 kvm kælder til depot, teknik og cykelparkering.Adm. direktør i Carlsberg Byen Jens Nyhus kalder boligerne " attraktive og kvalitetssikre", og siger i en pressemeddelelse om det nye hold: - De fire parter har ved tidligere byggerier i Carlsberg Byen hver især imponeret med deres kreativitet og konstruktive tilgang, og som team har de vist et forbilledligt samarbejde. De forstår til fulde Carlsberg Byens særlige samarbejdsmodel, og vi er derfor meget tilfredse med udsigten til, at dette hold endnu engang skal bygge boliger.Kendt for forskerboliger Praksis Arkitekter, som for nylig vandt arkitekturprisen Store Arne for Forskerboligerne i Carlsberg Byen, har ligeledes tegnet flere boligejendomme i Københavns nye bykvarter.Carlsberg Byen kommer med årene til at bestå af moderne arkitektur, der skal spiller sammen med kvarterets mange smukke, bevaringsværdige og fredede bygninger.København får dermed ifølge Carlsberg Byens ledelse et helt enestående byrum med høje tårnhuse, grønne haver, smalle gader og åbne pladser, som danner rammen om 3.100 boliger i forskellige størrelser og prisklasser samt butikker, cafeer, kontorer og uddannelsesog kulturinstitutioner.Boligerne vil blive fordelt over hele den nye bydel - både i et mere klassisk boligkvarter tæt ved Frederiksberg og den eksisterende Humleby, samt i et blandet byområde, der blandt andet vil rumme ni tårnhuse på mellem 50-120 meter.kargaard.
Praksis Arkitekter skal tegner flere boliger i hovedstadens udviklingsområde Carlsberg Byen.
Den 28 gange dømte Gimi Levakovic er kroatisk statsborger og ikke rumæner, som vi skrev på side 3 i 1. sektion i går.' Jægeren - en fortælling fra skoven' af Per Dybvig, som vi anmeldte på side 4 i kultursektionen i går, er oversat fra norsk af Oscar K. Det fremgik desværre ikke.»Restaurant Brød og Øl er erstattet af en amerikansk morgen-diner«, meldte en underoverskrift på side 6 i Ibyen i går.Men dels hedder restauranten Øl &amp; Brød, dels lever den i bedste velgående. Den ligger lige ved siden af det nyåbnede etablissement med det i øvrigt ikke voldsomt amerikanskklingende navn Hyggestund i Viktoriagade på Vesterbro i København.Vi har været her i »millioner af år«, stod der på side 8 i kultursektionen søndag 4.6. Det er kun rigtigt, hvis fjerne forfædre medregnes. Vi homo sapiens har beboet planeten i nogle hundrede tusinde år.Når solen går ned i København (og op, for den sags skyld), foregår det til lyden af batteriet Sixtus på Holmen og ikke kanonerne på Kastellet, som vi skrev på side 16 i Ibyen i går.Konsulentfirmaet »McKenzie«, der blev omtalt på debatsiderne i går, hedder McKinsey.»Sydney Morning Journal«, der optrådte på side 11 i 1. sektion onsdag 14.6., vil man gå forgæves efter i kioskerne på de kanter.Men Sydney Morning Herald kan man få.Politiken korrigerer fejl og misforståelser hurtigst muligt. Henvendelse med angivelse af dato og side bedes rettet til Læsernes Redaktør på mail: fejl. fakta@pol.dk eller på telefon 33 47 23 26 mandag til fredag kl. 10.30-12.30, torsdag dog 12-14.

Det er intet at grine af og ligeså lidt at varme sig ved i bulgarske Ralitza Petrovas debutfilm, "Godless", der i efteråret vandt hovedprisen på vores hjemlige festival CPH PIX. Vi befinder os på kanten af verden - i hvert fald i metaforisk forstand - i et udkantseuropa, der får vandkantsdanmark til at ligne et smørhul på indre Vesterbro. Her er hverdagen gennemsyret af rå tristhed og nådesløs depression.Samfundet er styret af korruption, og misantropien tordner igennem som korruptionens notoriske trofaste følgesvend.Hjemmesygeplejersken Gana (fremragende spillet af debutanten Irina Ivanova, der minder en smule - både i udseende og udtryk - om amerikanske Brie Larson) forsumper i livslede. Iklædt dynevest og det samme udslukte ansigtsudtryk i nærmest hver eneste scene kører hun sammen med sin partner, mekanikeren Aleko (Ventzislav Konstantinov), en nebengesjæft, hvor hun frarøver sagesløse gamle deres identifikationsbeviser og sælger dem til en gennemkorrumperet politimand.Kvinde på flugtGanas svimlende morfinmisbrug vidner om en kvinde på flugt og på jagt efter en udvej væk fra smerten.Aleko er heller ikke sen til at gøre det af med en ældre kvinde, der truer med at afsløre deres fupnumre. Da hendes tiltagende samvittighedskvaler begynder at gøre Gana paranoid, bliver svaret blot endnu mere flugt. Kun i de få scener, hvor det lokale kor øver religiøse sange, ser Gana glimt af den skønhed, der kunne blive en egentlig vej væk fra alt det miserable." Godless" er håbløs, men som film betragtet fuld af gode takter. Desværre - og det er formentlig, fordi instruktøren er så uprøvet - kommer historiens gennemgribende sortsyn til at få karakter af en svælgen i kummerligheden, og det til trods for at filmen er så velspillet.Til gengæld er den stilistiske udførsel helt upåklagelig.Kameraet forholder sig på lurende afstand og understøtter fornemmelsen af fremmedgørelse. Hver eneste indstilling emmer af brutalitet. Meget af filmen foregår i biler, og her er kameraet fæstnet i forruden og tilbyder dermed kun førerens udsyn og blinde vinkler. Lydsiden, som danske Peter Albrechtsen står for, er ligeså skrabet som resten af filmen. Ingen forsonende underlægningsmusik, kun iskolde lyde, der giver ekko af Østblokkens fald, men stadige mærkbare tilstedeværelse.kultur@jp.dk 
Trøstesløsheden er til at tage at føle på i den nøgterne og kompromisløse bulgarske prisvindende film "Godless".
Er der noget, som har været diskuteret meget i de sidste måneder, så er det tonen på de sociale medier og falske nyheder.Den ofte hadske tone på sociale medier forkorter afstanden mellem vrede og vold, sagde Pia Kjærsgaard i sommers. Og Politiets Efterretningstjeneste skrev i sin trusselsvurdering, som udkom for nylig, at usande informationer og falske nyheder kan påvirke psykisk uligevægtige personer så meget, at de risikerer at begå vold med karakter af en terrorhandling..Mandag i denne uge udkom BT med et blogindlæg af Inger Støjberg, hvor hun varslede nye udlændigestramninger på baggund af en konkret sag fra Tårnby Kommune, hvor en syrisk familie havde søgt om asyl efter at være blevet familiesammenført med et barn på ni år. Det skete angiveligt for at komme foran i kommunens boligkø." Når jeg hører om sager, hvor flygtninge kommer hertil med krævementalitet, griskhed og mangel på taknemmelighed, bliver jeg harm", skrev udlændingeministeren i sin blog. Og dagen var ikke mange timer gammel, før historien om de " griske" flygtninge kørte rundt i alle medier. Og på Facebook.Og det væltede ind med kommentarer..Problemet var bare, at historien var baseret på urigtige påstande. Og der var intet som helst forkert i noget af det, som familien havde gjort.Onsdag bragte Information et indlæg fra JuraRådgivningen på Vesterbro, som har rådgivet familien. Og her fik vi en noget anden udlægning. Familien er hverken grisk eller krævende, men i stor nød. De bor i øjeblikket fire voksne og seks børn under tolv år i en lejlighed, hvor der kun må bo otte. Derfor risikerer familien at blive sat på gaden -og aner ikke deres levende råd.Hele sagen kunne være landet, hvis Tårnby Kommune, hvor familien er pålagt at bo, havde forsøgt at finde en løsning. I stedet valgte Inger Støjberg at gøre sagen til et mediestunt.Sagen understreger, at hovedproblemet med både den hadefulde tone og de falske nyheder er, at danske politikere bidrager så flittigt til begge dele.Hovedproblemet med både den hadefulde tone og de falske nyheder er, at danske politikere bidrager så flittigt til begge dele.
MENER.
DET ER PRISVÆRDIGT, at Socialdemokratiets udlændingeordfører, Matias Tesfaye, har stillet op til interview angående forholdene på Udrejsecenter Sjælsmark (20.1).Tesfaye forsvarer forholdene på stedet ud fra tanken om, at beboerne befinder sig her på lånt tid og skal sendes tilbage til de lande, de er flygtet fra.Han mener, at disse mennesker, der nægter at samarbejde om tilbagesendelse, undergraver det internatonale flygtningesystem.Påstanden om asyl bruges af ' immigranter' for at komme til Europa. Når man anskuer systemet på denne overordnede måde, virker det fornuftigt at hævde, at længden af opholdet i Danmark aldrig skal føre til en opholdstilladelse.Men når man tager i betragtning, at der er børn, der stort set intet andet kender end Danmark, er det uhyrligt at kræve, at de skal sendes til lande, de slet ikke kender.DER MÅ VÆRE en mellemgrund mellem eftergivenhed og barskhed, hvor den enkeltes og familiens situation kan vurderes.Dette blev gjort af Anker Jørgensen i 1987, da libanesere boede i Mariakirken på Vesterbro. Anker græd, da han så disse mennesker, og han ville græde i dag, hvis han var kommet til at opleve børnene på Sjælsmark. Sentimentalitet? Nej, Anker tog direkte til Ninn-Hansen, og de fandt en ordning for libaneserne. Ligeledes Dorte Bennedsen i 1991 med palæstinenserne i Blågårds Kirke. Ligeledes Birte Weiss med bosnierne.GANG PÅ GANG har socialdemokratiske politikere i samarbejde med andre vist menneskelighed og fornuft i at redde sagesløse mennesker, der ellers var strandet i vores system.Desværre har nutidens socialdemokratiske politikere afsvoret deres fortid og dens modeller og har optrådt, som om de tilhører Dansk Folkeparti. De har dermed solgt deres sjæl. De sikrer sig en gevinst ved næste valg, men de svigter de humanistiske værdier, som har været fundamentet for deres parti.Anker tog direkte til Ninn-Hansen og de fandt en ordning for libaneserne.
ASYL Før i tiden viste socialdemokraterne medmenneskelighed. Nu har de afsvoret fortiden og optræder som Dansk Folkeparti. .
Anders Matthesen har været her, der og alle vegne siden lørdag, hvor han leverede et grovkornet indslag - en såkaldt ' roast' - til Youtubestjernerne under pris-showet ' Guldtuben'.Eller det vil sige... Det gjorde Matthesens karakter Jannik Rundholdt, og det har efterfølgende fået flere unge stjerner til at ytre sig om ' Anden' og hans humor - eller mangel på samme.Og nu er Matthesen så i vælten igen.I går meddelte han nemlig, at han laver en ny animationsfilm på baggrund af sin bog ' Ternet Ninja', der udkom sidste år.I bogen følger man flere kendte Matthesen-karakterer i komikerens barndomsby, Albertslund.Farlig Ninja-dukkeHovedpersonen er den 13-årige dreng Aske, der får en dødsensfarlig Ninja-dukke af sin onkel Steward. Ja, dén Steward..- Normalt siger man jo, at man ikke skal bringe for mange budskaber samtidig, men vi havde altså en plan om, at nyheden om filmen skulle offentliggøres tirsdag.Jeg var ikke klar over, at det andet ville få så meget hype, siger Anden med et grin med henvisning til de mange skriverier om hans optræden lørdag.- Nu må vi håbe, at det ikke drukner helt, tilføjer han til Ekstra Bladet.Stor drømAnders Matthesen har allerede lavet flere film, blandt andre ' Terkel i knibe' fra 2004 og ' Sorte kugler' fra 2009.- Det har længe været en stor drøm at lave endnu en animationsfilm, for jeg kan helt vildt godt lide at bringe børn og voksne sammen om noget. Nogle gange på børnenes præmisser som med ' Terkel i knibe' - andre gange på de voksnes som med ' Jul på Vesterbro'.jukr@eb.dk 

Historien om Danmark: Enevælde og oplysningstidHistorie. Mange vil mene, at det moderne Danmark i al dets demokratiske rimelighed har sine rødder i afskaffelsen af enevælden i 1848, men der er også andre, der mener, at selve indførelsen af enevælden og de tanker, der var i 1700-tallet, støber fundamentet til den moderne verdens frisættelse af det enkelte menneske, fra Gud og andre uanfægtelige øvrigheder.Man kan så også finde nogle, der ser det som kulminationen på en historie om kongedømmet i vort land. Men netop på grund af alle disse forskellige opfattelser er der jo grund til at se et program om det. For egen skyld, ikke andres.DR K kl. 17.10.Pyeongchang 2018: Snowboard, half pipe (k)Vintersport. Det kan ikke skjules, at verdens mekka for vintersport i disse dage ikke er Val d'Isere og Alperne, men Korea, hvor der er olympiske vinterlege med alt til faget hørende. Der er naturligvis de traditionelle og hævdvundne discipliner, som man kan sige meget godt om. Men i de senere år er der også kommet nye forlystelser til. Kvindernes snowboardkonkurrence er blandt disse i OL-sammenhæng forholdsvis unge discipliner. Uhyre fornøjeligt at se. Der er gang i den, når de snarrådige udøvere kæmper mod tiden.DR 3 kl. 16.25.HammerslagBolig. En gang hed gysere sådan noget som ' Sig appelsin og dø' eller ' Uhyret fra den sorte lagune'. I dag kan man opleve gyset ved eksempelvis at interessere sig for boligpriserne på det københavnske boligmarked. Er du da blød i bøtten, Bamse, hvor er det vildt. En lillebitte lejlighed på Vesterbro løber rask væk op i et beløb, der kan købe en villa i Helsinge med have og hæk. Og en herskabslejlighed på Østerbro, jamen søde venner; det er slet ikke for børn, hvad en sådan står i.DR 1 kl. 20.00.henrik.palle@pol.dk 

Hvad er lykke? En kort gennemstrømning af fryd på de mest overraskende tidspunkter.Hvad er en god gerning? At gøre noget godt uden du selv har fordel.Hvad sårer dig mest? Smålighed.Hvad er den største synd? Mismod.Hvad kan du ikke undvære? Andre mennesker.Hvad er meningen med livet? Der er ingen mening. Vi bruger livet til at lede efter den.Hvad er din yndlingsbeskæftigelse? At tænke.Hvordan vil du gerne huskes? " Han var generøs".Hvad er du bange for? Krig.Hvem er dit livs største kærlighed? Gæt tre gange.Hvad tror du på? At mennesket dybest set er godt.De viseste ord? Jeg elsker dig.Hvad fortryder du mest? Når jeg har pint mig selv med mindreværdskomplekser.Hvad er den største dyd? Solidaritet.Hvilken genstand er din største skat? Min racercykel.Hvordan vil du gerne dø? Lige pludselig.Hvad er din største bedrift? Min udvikling.Hvad overvejer du for tiden? En ny film.Hvem beundrer du? Charlie Chaplin.Hvad vil du være bedre til? At være nærværende. J.washuus@k.dk Fakta: Kort om alt3Interviewformen i denne artikel er inspireret af den franske forfatter Marcel Proust (1871-19229, der skrev romanen " På sporet af den tabte tid".Interviewet stiller store spørgsmål og kræver ganske korte svar i poesibogsform.Proust holdt meget af denne genre og udvekslede spørgsmål og svar med sin gode veninde Antoinette.Erik ClausenFødt i 1942. Uddannet bygningsmaler og er selvlært filminstruktør, skuespiller, billedkunstner og gøgler. I 1981 fik han sin debut som filmmager med " Cirkus Casablanca". Hans seneste film " Aldrig mere i morgen" havde premiere i august. Det er hans 14. spillefilm. Er blevet tildelt en række priser, blandt andet en Bodil for sin rolle i filmen " Manden i månen" og " De frigjorte".Gift med kunstner Pernille Clausen og bor på Vesterbro i København. Parret har to voksne børn.
kort om alt Filminstruktøren, skuespilleren og billedkunstneren Erik Clausens yndlingsbeskæftigelse er at tænke.
50 I DAG. Arkitekt Søren Arildskov har for nylig gjort sig bemærket i debatten med et forslag til en delvis overdækning af banegraven foran Hovedbanegården.Ideen er at løse den problematiske cykelparkering med en konstruktion formet som et gigantisk cykelhjul. Det har han tegnet hos Juul Frost Arkitekter, hvor han er partner siden 2014 med fokus på netop byudvikling, bolig og infrastruktur.Og jernbanen har fulgt ham i hele karrieren, siden han i 1995 tog afgang som arkitekt fra Kunstakademiets Arkitektskole.Han arbejdede først for DSB Arkitekter, indtil tegnestuen blev skilt fra DSB og gendannet som Public Arkitekter, hvor han var tegnestuechef indtil 2011. Da fusionerede de med Gottlieb Paludan Architects, hvor han var partner, indtil han flyttede over i sin nuværende stilling.Med sit store kendskab til problemerne i stationsbyggeri var hans viden afgørende for, at hans tegnestue sammen med Cobe vandt opgaven om den meget vellykkede Ny Nørreport Station. Som sagsansvarlig partner stod Søren Arildskov i spidsen for designprocessen af station, byrum og bygninger.Efter en undersøgelse af folks bevægelser over pladsen fra gadehjørner til trappenedgange lod de folks ganglinjer defi-nere udformningen af stationens pavilloner og bede med cykelparkering. Det er blevet et meget overbevisende projekt, der var udfordret af krav om at indarbejde 11 store og høje ventilationsrør. Ved at pakke dem ind i glas fik de sammen med et østrigsk lysfirma transformeret dem til karakterfulde lamper på pladsen.Søren Arildskov er levende optaget af vores byers indretning og udvikling. Han var således involveret i udviklingen af Metropolzoneområdet i København, der var igangsat af daværende overborgmester Ritt Bjerregaard (S). Her deltog Søren Arildskov bl. a. i udviklingen af projekterne til fornyelse af Vester Voldgade, Vesterbro Passage og etableringen af Kalvebod Bølge.I dag arbejder han især med byudviklings-, bolig-og infrastrukturprojekter i hele Skandinavien. Han fungerer sideløbende som timelærer på Institut for Bygningskunst, By og Landskab på Kunstakademiets Arkitektskole i København og er udpeget som fagdommer i arkitektkonkurrencer for Arkitektforeningen.

Det første, jeg læser om morgenen: 
Philip Wedgwood, der er senior brand manager hos Royal Unibrew, er vild med at se fodbold, høre lydbøger og spille Playstation . 
Ottende kapitel af ' Herrens veje' havde lidt karakter af et mellemspil eller måske snarere et tilløb inden de store finaleafsnit. Elisabeth overvejer stadig, om hun skal vælge den nye spændende kærlighed med norske Liv eller vende tilbage til den gamle trætte og hårdtprøvede af slagen med Johannes, som tydeligvis er ude af stand til at klare sig alene.Selv om han gør alt, hvad kan kan - og det er en hel del - for at skubbe alt og alle fra sig. Det der budskab om næstekærlighed fylder åbenlyst ikke meget i hans version af kristendommen.Denne gang var det Christian, der fik nådestødet, alt mens et billede af Abraham og Isak tonede frem i baggrunden, så symbolikken i den grad var til at tage og føle på.Seriens hang til ind imellem at tydeliggøre sine pointer i et lidt for bombastisk billedsprog udmøntede sig også i Elisabeths to fødselsdagsarmbånd.Det er dog kun en mindre anke, og når udgangspunktet nu er den protestantiske religion, så er en lignelse eller to vel helt på sin plads.Jeg er til gengæld stadig ret vild med seriens metafysiske elementer, som denne gang udmøntede sig i den dræbte irakiske kvindes genkomst. Eller er det bare August der hallucinerer, fordi han har droppet sin medicin? Ja, det er den slags spørgsmål, som seeren selv må sidde og rode med. Heldigvis.Tjansen som gadepræst på Vesterbro giver i det hele taget August chancen for at leve sine idealistiske idealer ud i dagligdagen, men de sættes på en prøve, da en illegal flygtning og formodet terrorist opsøger ham, og beder ham hjælpe sin syge lillebror.Hvilket August gør i så høj grad, at han ender med gemme ham i sit eget hjem.Det kommer der helt sikkert problemer ud af næste søndag. Hvor vi troligt sætter os foran husalteret igen, og glæder os over, at i hvert fald en del af vores licenspenge går til at lave fjernsyn, der både kan og vil noget.Halleluja.hq@eb.dk Jeg er til gengæld stadig ret vild med seriens metafysiske elementer.
TV-SERIE ' Herrens veje' byder stadig på tv, der både kan og vil noget.
Er du klog, ligefrem et geni - eller bare ikke helt tosset? Gæt med i Berlingskes sommer quiz og se, hvor klog du e r. Spørgsmålene inden for hver af de tre kategorier er af stigende sværhedsgrad. Så tænk dig grundigt om, før du svarer.Der gives kun ét point for hvert korrekt svar - uanset sværhedsgrad. De rigtige svar står på hovedet i bunden af quizzen. Der er ingen præmier at hente, men æren står på spil. Er du klar?.A. Tove Ditlevsen1. I hvilken københavnsk bydel voksede forfatteren Tove Ditlevsen op: Christianshavn, Nørrebro eller Vesterbro? 2. Hvilken musiker fortolkede på et album fra 1978 med succes Tove Ditlevsens digtsamling »Kvindesind«? 3. Hvilket år døde Tove Ditlevsen: 1971, 1976 eller 1981? 4. Hvilken avismand blev Tove Ditlevsen gift med i 1951? 5. Hvem filmatiserede i 1986 Tove Ditlevsens »Barndommens gade«?.B. Dyrehaven1. Hvilken populær revy har tilhørssted i et telt i forlystelsesparken Bakken i Dyrehaven nord for København? 2. Hvilket mindre og kongeligt jagtslot troner på toppen af en bakke i Dyrehaven? 3. Hvad hedder sangerindepavillonen på Bakken, hvor bakkesangerinder har givet den gas siden 1877? 4. Hvad hedder Dyrehavens populære traktørsted, der begynder med fornavnet Peter? 5. Hvad hedder dalstrøget i den sydlige ende af Dyrehaven, hvor der hver sommer er udendørs teaterforestillinger?.C. Mad på engelsk1. Hvad hedder »cornflakes« på engelsk? 2. Hvad hedder »svinekød« på engelsk? 3. Hvad hedder kornsorten »byg« på engelsk? 4. Hvad hedder »solbær« på engelsk? 5. Hvad hedder »dadler« på engelsk?.KARAKTERSKALAlha@berlingske.dk 0-2 RIGTIGE: HALLO! ER DER NOGEN? 3-6 RIGTIGE: DU ER IKKE RIGTIG KLOG 7-10 RIGTIGE: IKKE TOSSET 11-14 RIGTIGE: KLOG 15 RIGTIGE: GENI.

Giro 413De indsamlede kroner fra DRs ønskeprogram »Giro 413« i 2016 er nu fordelt, og de går til 14 projekter for børn og unge bl. a. til oplevelser og udflugter for socialt udsatte børn over hele landet.I Frederikshavn tildeles 15.000 kr. til Støtte-og Krisevagtforeningen for Frederikshavn Krisecenter for voldsramte kvinder og børn.I Give tildeles 10.000 kr. til Red Barnets Familieoplevelsesklub til tur til musikteater, »Sound of Music«. I Haderslev gives 10.000 kr. til Sct. Georg Gildernes Aktivitetslejr til sommerlejr for udsatte børn på 7-14 år I Hobro gives 10.000 kr. til Hobro Svømmeklub til hjælp til kontingent for flygtningebørn fra Syrien I Hvidovre gives 10.000 kr. til Beboerrådgivningen i Avedøre Stationsby Syd til et besøg for børn i Tivoli I Kolding gives 10.000 kr. til KFUM's Sociale Arbejde, Værestedet Gademix til weekendtur til København I Kolding gives 15.000 kr. til Red Barnet Kolding til familieudflugt og sociale aktiviteter for udsatte børn på 5-12 år samt deres familer I Kgs. Lyngby gives 10.400 kr. til Familienetværk, Røde Kors Lyngby-Taarbæk, til tur i Tivoli for socialt udsatte familier med børn I København N gives 15.000 kr.til Goldschmidts Musikakademi til musiklejrskole for børn med vidt forskellige baggrunde I København V gives 7.950 kr. til B. I. M. S., Kulturværkstedet Dagmar til fælles udflugter for udsatte børn og unge på Vesterbro I Nakskov gives 8.000 kr. til Lolland-Falster Børnesommerlejr til sommerlejr for udsatte børn, der ellers ikke kan komme på ferie I Nykøbing F gives 10.000 kr. til BROEN Guldborgsund til støtte til fritidsaktiviteter for børn og unge fra udsatte familier i Guldborgsund Kommune I Randers NØ gives 5.000 kr. til Sesamforeningen til udflugt for børn af anden etnisk oprindelse end dansk.I Viby J gives 10.000 kr. til Børn og Unges Mærkesager til konfirmations-/ nonfirmations-menu til udsatte børn.
VELGØRENHED.
Ole Neumann var engang hele Danmarks "Lille Per". Siden forsvandt han fra rampelyset.»Jeg har aftjent min værnepligt,« siger han.Da den første "Far til fire"-film havde premiere, var Ole Neumann blot seks år.Otte år senere, i 1961, sænkede biografmørket sig over "Far til fire med fuld musik", der var den sidste af de i alt otte originale film, og for Ole Neumann var det dermed slut med at spille den bedårende "Lille Per" med tøjelefanten Bodil.Hans "Lille Per"-sange blev store succeser, og i dag synger børn og barnlige sjæle stadig med på "Hej for dig og hej for mig" og "Til julebal i Nisseland".Instruktørens ønskeAlice O'Frederick, som instruerede filmene, fik aldrig selv børn, men efter sigende tilbød hun Ole Neumanns forældre 200.000 kr. for at adoptere ham.»Adoptionshistorien er sand. Vi tog det som et kompliment. Jeg var jo adoptivbarn i forvejen,« sagde Ole Neumann til Berlingske i 2014.Ole Neumann voksede op på Vesterbro i København som adoptivsøn af fiskehandler Helmer Neumann, der var indehaver af Tranehavens Fiskehus i Sydhavnen, og hans hustru, Julie, der dels hjalp til i forretningen og arbejdede på Heinrich Jessens chokoladefabrik.Efter "Far til fire" fulgte roller i en række Næsbygaard-film, som var baseret på Morten Korchs bøger. Men i begyndelsen af 1960' erne ebbede tiden som barnestjerne ud, og i 1966, da Neumann var 19 år, havde han medvirket i sin sidste spillefilm.Herefter indledte han en karriere som musiker, og i 1967 blev han uddannet fotograf og fotograferede blandt andet for pornobladet Weekend Sex. Desuden arbejdede han i en periode som chauffør, ligesom han ekspederede i en pladeforretning./ ritzau/ Ole Neumann, Fotograf, skuespiller, København.

LTFs leder, Shuaib Khan, fortæller, at LTF ikke er en kriminel bande. Er det en opfattelse, Københavns Politi deler? »Nej, det gør vi bestemt ikke. I Københavns Politi har vi adskillige politisager mod LTFrelaterede personer - eksempelvis sager, hvor vi har konstateret, at de ernærer sig ved afpresning og salg af hash og andre stoffer,« siger politikommissæren og henviser til flere sager, hvor personer har lagt sedler med et telefonnummer og teksten »Loyal to Familia« hos massage klinikker på Frederiksberg og Vesterbro. Sammen med sedlerne var en trussel om, at ejeren skulle ringe til nummeret. Ellers blev butikkerne smadret.Når LTF kædes sammen med kriminalitet, er der ifølge LTF tale om enkelte personer, der begår enkelte handlinger - det sker altså ikke på vegne af LTF og i LTFs navn. Er det også politiets opfattelse? »Det er bestemt ikke det billede, vi oplever i København - bare se afpresningssagerne. Man går truende ind til de her glædespiger og siger til dem, at ejeren skal ringe til dem inden 24 timer, ellers smadrer de stedet.Det er jo ikke noget, enkeltpersoner gør. En af gangene var der tre mænd derinde på en gang. Det er selvfølgelig efter aftale.« Ifølge LTF skal man som almindelig borger på Nørrebro ikke være bekymret for deres tilstedeværelse.Deler politiet den opfattelse? »Jeg deler den opfattelse, at borgerne på Nørrebro ikke skal være urolige - for politiet er der. Men det er jo fuldstændig sygt, at de render og skyder i det offentlige rum.« Shuaib Khan mener, at politiet er med til at tale problemet op i Sigynsgade på Ydre Nørrebro ved at hævde, at uromagerne alle er medlemmer af LTF. Har han en pointe? »Vi hører fra beboerne i Sigynsgade, at de er bekymrede på grund af alle de LTFere, der render rundt derude, og beboernes røst lægger vi sådan set noget mere vægt på. Men der er generelt ikke ret mange, der har den store lyst til at blive involveret i eller i at tale med os om bandekriminalitet.annj@berlingske.dk matg@berlingske.dk 
Q&amp;A Hos Københavns Politi genkender man ikke det billede, som leder af grupperingen Loyal to Familia, LTF, Shuaib Khan, tegner. Så langt fra, siger politikommissær Steffen Thaaning Steffensen.
DISTORTION ER i gang, og beboerne på Vesterbro og Nørrebro må nu finde sig i lugten af pis, lyden af larm og hærgen og udsigten til ødelagte biler. Sådan var det i hvert fald sidste år, hvor der blev smadret lyssignaler til en værdi af 330.000 kroner.De fleste husker nok også den famøse Berlingo, der blev trampet halvt ihjel.Det kan næppe overraske, at Københavns Kommune støtter Distortion med 1,4 millioner skattekroner. Københavns Kommune har en kedelig tendens til at kaste skattekroner i nakken på alt, der har den mindste aura af alternativ kultur og undergrund, ligegyldigt hvilken adfærd skattekronerne dermed honorerer.Se f. eks. Ungdomshuset, hvor de voldelige autonome hører til og med jævne mellemrum de sidste ti år har smadret butikker, gader og stræder, mens de kastede brosten mod politiet.Et andet eksempel på den tankeløse tilskudskultur i kommunen er Folkets Hus.Her har banden Loyal to Familia huseret og chikaneret folk siden 2014. Ikke et komma er ændret i forhold til, at Københavns Kommune fortsat rask væk klatter millioner af skattekroner væk på foretagendet.Vi er til grin for egne penge - og det samme gør sig gældende med Distortion.Jeg vil så nødig være en halvgammel, bitter og borgerlig mand, der skal gentage den årlige klagesang over Distortion og dens larm i gaderne. Vor herre bevares - det er jo den slags fester, der er med til at gøre København til en fantastisk og livlig by, så længe det sker inden for nogle nogenlunde fornuftige rammer. Og det kan naturligvis ikke sammenlignes direkte med Ungdomshuset og Folkets Hus.Men med sidste års oplevelser i frisk erindring bør der være en forventning om, at kommunen naturligvis stopper sin årlige millionstøtte af hærværksfesten, og at politiet skærper indsatsen, så de øvrige beboere kan føle sig trygge.Men ak, Københavns Kommune fortsætter med at finansiere urolighederne, og Københavns Politi har på forhånd opgivet at forsvare borgerne mod hærværk.På Twitter skriver de: »Distortion starter på onsdag - vi anbefaler, at du flytter din bil ud af området og undgår en ødelagt bil«. Det burde nu stå lysende klart for enhver, at festen desværre har taget overhånd.

Hej hej hegn, står der med babyblå skrift på den grønne træplade, som vender ud mod Kaffeplantagen på Enghave Plads.Sætningen er ledsaget af et hjerte, men det hele er formodentlig væk, når vesterbroerne senere i dag drysser forbi byggepladsen.For selv om metroen på Enghave Plads først er klar til at invitere indbyggerne med under jorden om cirka to år, er det grønne plankehegn, også kaldet Byens Hegn, på vej ned.Inden længe vil der være frit udsyn til hele metrobyggeriet, der i fem år har været gemt væk.På Sønder Boulevard er hegnet allerede forsvundet, og efter Enghave Plads kommer turen til de andre pladser i byen, hvor de grønne hegn - og dermed kunstværkerne - vil falde på stribe i løbet af 2017 og 2018.Grunden til, at det sker nu, er, at byggeriet af den nye metrolinje, Cityringen, er så langt, at der skal lægges skinner, indrettes stationer og etableres nye byrum. Derfor er det nok, at byggepladserne bliver omgivet af et trådhegn, som kan rykkes rundt på pladserne, i stedet for de massive grønne hen, der blandt andet skulle tage noget af støjen, fortæller Louise Secher, leder for Metroselskabets projekt Byens Hegn.»Nu har vi taget folks udsyn i så mange år, og den vil vi gerne give dem tilbage. På den måde kan beboerne følge med i, hvordan deres lokale plads tager form,« siger hun.Enghave Plads var et af de steder, hvor lokale begræd, at den gamle plads forsvandt i byggestøv - for ikke at tale om protesterne, der lød, da et 114 år gammelt kastanjetræ måtte lade livet. Den aldrende kastanje nåede efter sigende op på 2.000 venner på Facebook, og der udkom tilmed en bog, som hyldede træet og pladsen: »Ode til kastanjen - Historier om Enghave Plads på Vesterbro«, hvor en lang række mennesker fortalte, hvorfor kastanjetræet og pladsen betød så meget for så mange.Det var dog ikke nok til at frede pladsen, som i 2012 blev omkranset af cirka 450 meter grønne planker, og dem har ikke færre end 100 kunstnere gennem et halvt årti fået tilladelse til at sætte deres aftryk på, ligesom den grønne baggrund har været brugt til at reklamere for alt fra ejendomsmæglere til undertøj. Det er netop reklamerne, som har finansieret kunsten, og man har løbende kunnet søge Metroselskabet om midler, hvis man havde en idé.En solskinsmorgen i maj tyder en del på, at områdets beboere glæder sig til at få pladsen tilbage. Der bliver kigget nysgerrigt ind på byggepladsen, hvor orange gravkøer og mænd i gule veste er i gang med at pille pladerne fra hinanden og løfte dem ned i en stor bunke.På den anden side af pladsen, hvor »Den navnløse kaffebar« åbnede i 2010, har kunderne efterhånden vænnet sig til at se direkte ind i de grønne plader. Bruno Flörke, der står bag baren, kan mærke en forskel, efter at den del af hegnet, der vender over mod caféen, blev taget ned i sidste uge.»Vi har sol fra klokken otte nu. Jeg kan også mærke, at vi sælger færre »to go« og flere »to stay« -kaffer i de her dage. Desuden er grøn ikke min yndlingsfarve, og vores side var ikke udsmykket med kunst, men med reklamer. Så jeg er glad for, at det er væk,« siger Bruno Flörke, der selv bor på Nørrebro, og ikke kan huske, hvordan pladsen så ud før Metrobyggeriet.Det kan til gengæld Christian Groes, der sidder på en af de lave bænke uden for. Han har boet på Vesterbro on-offsiden 2003 og lægger ofte vejen forbi Den navnløse for at drikke kaffe.Han kaster et blik på den nye udsigt.»Det går nok lidt tid, før jeg ved, hvad jeg synes om det. På den ene side giver det noget åbenhed og udsigt, men samtidig er man tilskuer til en byggeplads. Jeg er nok også vanedyr og har vænnet mig til at se på hegnet,« siger han.Selv havde Christian Groes et nært forhold til pladsen, før Metroselskabet rykkede ind.»Jeg er en af dem, der var ked af, at pladsen skulle ændres. Jeg syntes, det var fint, at der var plads til dem, der sad og drak ved springvandet.Der var meget identitet i den plads.Efter at Vesterbro blev byfornyet, var pladsen noget af det sidste, der var tilbage af det oprindelige kvarter«. Bageren »Brød« på den modsatte side af pladsen åbnede i 2012 - samme år som hegnet skød op. Derfor har »Brød« fra starten kunnet følge med i, hvordan værkerne løbende er blevet skiftet ud, fortæller Michala Calberg, der står bag disken.»Det var godt tænkt at udnytte hegnet - jeg er i hvert fald glad for, at det ikke bare har været en grøn væg. Der har været gode kunstværker.Blandt andet et, der forestillede Tivoligarden, som jeg rigtig godt kunne lide.« Det varer dog nogle dage, før Michala Calberg kan sige, hvad det betyder at få hegnet ned, for det varer lidt, før hegnet forsvinder på bagerens side af pladsen.»Jeg tror, det kommer til at give meget mere lys, og at man vil føle, at man bedre kan trække vejret. Jeg synes egentlig også, det er lidt hyggeligt, at man kan se, at der sker noget på byggepladsen. Det synes jeg ikke, de behøver gemme væk.« På Sønder Boulevard nåede hegnet også at eksistere i fem år, og her var 150 kunstnere inde over projektet. Fra 2012-1015 blev boulevarden desuden spærret af en weekend hver sommer, mens hegnet blev »smukificeret« af beboere og kunstnere, fortæller Louise Secher.»Hegnet har jo ligget helt ud til vejen, så en gang om året afspærrede vi trafikken, så man kunne være med til at udsmykke. Det giver et ejerskab at være med, og samtidig var mange af kunstnerne lokale. Vi har i det hele taget fået rigtig mange ansøgninger, særligt på Vesterbro, hvor vi har arbejdet sammen med nogle rigtig gode folk,« siger Louise Secher.I marts blev alle inviteret til at kysse hegnet på Sønder Boulevard farvel, og nu er der igen udsyn til begge sider, når man bevæger sig ned ad boulevarden mod Halmtorvet.Metroselskabet ved endnu ikke, om de nye hegn skal udsmykkes.»I den fase, byggeriet befinder sig i nu, skal det være mere dynamisk og mobilt, så man hele tiden kan flytte hegnene rundt, når man er færdig med et arbejde eller skal lave noget nyt på pladsen. I og med at hegnene skal være mobile, sætter det nogle begrænsninger for, hvad man kan have på dem. Derfor har vi heller ikke tænkt, at de skal plastres helt til, men vi er i gang med at se på, om vi kan gøre et eller andet, fordi det har været så stor en succes med Byens Hegn,« siger Louise Secher.I dag findes Byens Hegn over hele København og Frederiksberg, men selv om de eksisterende er på vej ned et efter et, lever projektet videre både herhjemme og i udlandet. Det er blandt andet planen, at nye hegn langs Sydhavnslinjen skal dekoreres.»Vi har været i kontakt med nogle fra Sverige, som gerne vil vide mere om, hvordan vi har inddraget naboer og forsøgt at skabe nye byrum, nu vi har lånt de eksisterende. Vi har også haft besøg af Paris' metroselskab - de skal bygge 68 nye metrostationer. Og så har vi været i dialog med Kolding og Odense, så der er helt klart en interesse. Mange kan se, at det er sjovere at kigge på kunst end på et tomt grønt hegn,« siger Louise Secher.Til alle, som er kede af, at kastanjen ikke længere spreder sin grene over Enghave Plads, oplyser Metroselskabet, at der bliver plantet et valnøddetræ i stedet. Så har de kommende generationer også noget at finde skygge under - og hylde, når det en dag runder de 114 år.Fakta: Bag om Byens HegnDer er blevet skabt flere end 500 forskellige værker på fem år - fra statsstøttede og kendte kunstnere til lokale børnehavebørn.Kunstnere fra flere end 20 lande har været med til at udsmykke Byens Hegn.Det første værk på de grønne metrohegn blev sat op ved byggepladsen i Nørrebroparken i september 2011.Længste værk var 185 meter langt.Byens Hegn er sammenlagt seks kilometer langt. Fire kilometer hegn har været dækket med kunst - derfor er det blevet kaldt »Danmarks største galleri«. Metroselskabet bruger 365 liter grøn maling om året.Byens Hegn har været nomineret til en række priser.Tre gange af Alt om København (AOK), som blandt andet har nomineret hegnet til en pris for »Byens Bedste nye initiativ« i 2012 og »Byens bedste kunstoplevelse« sidste år, mens Arkitektforeningen i 2016 nominerede hegnet til en »Årets Lille Arne«.
I fem år har Enghave Plads har været pakket ind i grønt metrohegn, men nu er det slut. Også andre steder i København og på Frederiksberg er »Byens Hegn« på vej ned.
Jeg vil ud, ud under åben himmel" sang Anne Dorte Michelsen og Tøsedrengene i 1982 - og budskabet holder. Når man lever af at komme vidt omkring og få forklaret tunge begreber, fremvist indviklede data, kommer på kurser og i øvrigt bruger det meste af sin tid på at tale med folk, der gerne vil fortælle og forklare, har man set mange slideshows. 

Folketingets formand Pia Kjærsgaard (DF) sagde i forrige uge i BT, at mange flere statslige arbejdspladser skal flyttes til provinsen.»Provinsen skal have hjælp. Der er gået for meget Københavnstrup i det,« sagde Pia Kjærsgaard.Men det er finansminister Kristian Jensen (V) ikke helt enig i.»Når man taler om landsbyernes fremtid, er det bedre at lytte til dem, der bor dér, end til dem, der bor i Klampenborg eller Gentofte,« siger Kristian Jensen med klar henvisning til Pia Kjærsgaard, der netop bor i Gentofte.»Man skal lytte til borgerne på Vesterbro, når man skal finde ud af, hvordan København skal udvikle sig. Og når man taler om landsbyernes fremtid, skal man f. eks. lytte til borgerne i Bøvlingbjerg. Jeg tror ikke på, at statslige støtteprojekter kan være andet end fødselshjælpere. Hvis man ikke kan skabe noget, der er levedygtigt i sig selv, så lever det kun så længe, staten støtter det,« siger Kristian Jensen.Udflytning af arbejdspladserRegeringen er i fuld gang med at flytte ca.3.900 statslige arbejdspladser fra hovedstadsområdet til andre steder i landet. Og flytningen forløber stort set som planlagt. I april 2017 var der flyttet 2.162 arbejdspladser, og 21 ud af 43 planlagte institutioner har afsluttet deres flytning.»Udflytningen skaber arbejdspladser, og det kan forhåbentlig medføre andre arbejdspladser.Men man skal ikke tro, at man kan bestemme, hvordan landsbyerne skal udvikle sig inde på stengangen i Finansministeriet,« siger Kristian Jensen, der fortsætter: »Faktisk er der en god udvikling. Ledigheden er faldet i landdistrikterne. Ringkøbing-Skjern har nu en af landets laveste ledighedsprocenter.Og Lemvig har færrest indbrud.Desuden har erhvervsminister Brian Mikkelsen nedsat et landdistiktudvalg. Det skal sikre, at vi har nogle, der kan være stemmen for landdistrikter i hele vores erhvervsplanlægning.« Frinansministeren mener videre, at ' vi skal også tænke på småøerne'.»Det skal være lettere og billigere at komme frem og tilbage mellem dem, dér er jeg enig med Pia Kjærsgaard. Ting skal gro op nedefra. Med mere frihed og flere muligheder vil mange flere initiativer blomstre,« siger Kristian Jensen. kark-.

FINANSWATCHOmsætning falder Selv om Nasdaq Copenhagen sidste år kunne byde på den største danske børsnotering nogensinde, blev 2016 alligevel året, hvor flere års omsætningsrekord i danske aktier blev brudt.MEDWATCHSaniona flytter børs Det danske biotekselskab Saniona, som er noteret på den mindre svenske First North-børs, rykker den 15. juni til hovedbørsen i Stockholm. Skiftet skal give adgang til større investorer.SHIPPINGWATCHMacron vil gennemgå salg af fransk storværft Frankrigs nye præsident, Emmanuel Macron, vil sikre, at den nye italienske medejer, Fincantieri, af det franske storværft STX France ikke koster arbejdspladser og svækker værftet. Det skriver Reuters.MEDIAWATCHDirektør for Dansk Annoncørforening stopper Otto B. Christiansen, adm. direktør for Dansk Annoncørforening, har valgt at træde tilbage efter 13 år på posten.Rekrutteringsprocessen mod at finde en afløser er sat i gang.ENERGIWATCHOverskuddet svinder ind hos dansk vindudvikler European Energy må se overskuddet i 1. kvartal falde med knap 1 mio.euro til 3,6 mio. euro. Alligevel opjusterer selskabet sine forventninger til årsresultatet før skat med 5 mio. kr. til et niveau mellem 17-22 mio. euro.FØDEVAREWATCHMikkeller har lagt 28 mio. kr. til på toppen Bryggeriet Mikkellers bundlinje blev i 2016 mere end halveret som følge af investeringer i barer og bryggerier rundt om i verden. Nu omsætter koncernen for 153 mio. kr.EJENDOMSWATCHLægernes Pension på opkøb i København To ejendomme på Vesterbro i København er købt af Lægernes Pension for en samlet pris af knap 300 mio. kr.ITWATCHGoogle fortsætter sin fremgang i Danmark Google Danmark kom ud af 2016 med tocifret vækst på både top-og bundlinjen. Omsætningen for året voksede med 26 pct. og landede på 210 mio. kr., og overskuddet blev 16 mio. kr. før skat.

Seks store fyre klædt ud som fitness-prinsesser, som laver bøj og stræk hen over hovedet på nogle meget små tøser.Det var et af de syn, som mødte deltagerne ved årets karneval i Aalborg.- De fik et show ud af det og havde en fest. Pigerne skreg og hvinede og hylede og syntes, det var vildt morsomt.Der stak kønsbehåring ud overalt. Det er sjovt, når der er nogen, der giver den gas og lever sig ind i rollen og bliver i den, siger Mette Bugge, talskvinde for Foreningen for Karneval i Aalborg, om lørdagens store folkefest i Nordjylland.60.000 deltogI optoget deltog op mod 60.000 mennesker, hvis sikkerhed politiet tog dybt alvorligt.Under paraderne var Limfjordsbroen og Vesterbro spærret med tonstunge sættevogne for at forhindre eventuelle terroranslag.Det skyldes især de mange terrorangreb, der har ramt Europa det seneste år.Og trods sensuelle sambapiger med halvbare bryster var det massive politiopbud ikke til at overse.Bevæbnede betjente med kikkerter overvågede optrinnet fra hustagene som en del af den omfattende terrorsikring.Sikkerhedssituationen kunne dog ikke ødelægge den gode stemning: - Der er masser af musik, ikke så mange bare bryster, men mange halvbare.- Der er liv og glade dage, musik og kærlighed i gaderne.Her skal man have lov til at glemme hverdagens stress og jag og pres.- Karneval bringer folk sammen. Karneval er med til at få folk til at gå i fælles retning. Bare det at gå i en parade, hvor alle har snuderne i samme retning, er en fantastisk fornøjelse, siger Mette Bugge.Ud over de traditionelle indslag inspireret af karnevallet i Rio de Janeiro bød lørdagens folkefest i Aalborg også på såkaldt speed-wedding - altså kvik-vielser.Her kunne man for sjov gifte sig på kryds og tværs og endda med sit kæledyr: - Det handler om at udleve det, og så ser vi igennem fingre med, hvordan konstellationerne er.ehren@eb.dk ;dol@eb.dk 
LASTBIL-SPÆRRINGER OG MÆND PÅ TAGENE: Der blev ikke taget chancer med sikkerheden under karnevallet i Aalborg.
72-årige Peter Hjørne var den første, der fik prædikatet ' rocker-advokat', i forbindelse med at han repræsenterede både Hells Angels og Bandidos-medlemmer tilbage i 90' erne.- Begrebet rocker-advokat er jeg fuldstændig ligeglad med. Det var noget, aviserne begyndte at skrive dengang.Man skal ikke være sart i den her branche. I øvrigt har jeg ikke den slags klienter mere. Dem fra TVC-firmaet (hvor Michael Juul Eriksen leder firmaets afdeling for strafferet, red.) har taget de fleste af HA'erne, fortæller Peter Hjørne.- Jeg har ikke så meget som en enkelt lille AK81' er, tilføjer han.- Tjener man godt som rocker-advokat? - Der er faste takster, og de økonomisk mest attraktive sager handler om økonomisk kriminalitet. Sager om momssvindel og skattesvig kan nemt vare et halvt år eller mere. Det er kedelige sager, men det er altså indbringende at sidde og høre den ene revisionsrapport læst op efter den anden.- Hash-og narkosager kan også være indbringende. Jeg er netop i en sådan sag. Den var planlagt til 40 dage, men ender nok med være 20-30 dage. Så må jeg jo finde noget andet at fylde den tid ud med.- Hvordan blev du rocker-advokat? - Jo, ser du. Der var en prostitueret på Vesterbro med flotte store bryster. Dem havde en fotograferet, hvor der hang et guldkors imellem dem, og så var der en minkpels på siden. Det billede solgte han til et teater, der brugte det på en plakat. Det brød hun sig ikke om, og så førte jeg en sag mod teatret, som jeg vandt.- Hun kendte nogle rockere, og de var inde og se sagen.De syntes åbenbart, at jeg klarede det godt, og så blev jeg advokat for flere af dem, fortæller han.De økonomisk mest attraktive sager handler om økonomisk kriminalitet Hash-og narkosager kan også være indbringende.
Peter Hjørne er kendt for at have haft mange kontroversielle klienter - især fra både Hells Angels og Bandidos.
Sanne Salomonsen har svært ved at leve op til sin stjernestatus.Den garvede sangerinde drager fredag på danmarksturné med første stop på Viften i Rødovre, men hverken premieren eller turens 17 andre koncerter er i øjeblikket udsolgt.Optræder små steder 61-årige Salomonsen havde lignende problemer med at sælge billetter på landsdækkende turnéer i både 2014 og 2016.Veteranens dalende popularitet har medført, at hun nu optræder relativt små steder som Mantziusgården i Birkerød, Godset i Kolding og Gribskov Kultursal i Helsinge, der har plads til færre end 1000 publikummer.På hjemmebanen i hovedstaden spiller Salomonsen i Store Vega, hvor der kan klemmes 1550 ind. Koncertstedet på Vesterbro lægger 20.april skrå brædder til den tidligere frontfigur i Sneakers, men Vega melder endnu ikke om ' få billetter'.Til sammenligning er koncerten med Sort Sol i Store Vega to dage senere for længst udsolgt, og rockbandet har desuden to udsolgte jobs i DR Koncerthuset samme måned.Album forsinket igen Salomonsen har ikke udsendt et studiealbum med nye numre siden ' Tiden brænder', der udkom i 2011, og hendes længe ventede opfølger er forsinket igen.Pladen blev oprindeligt annonceret til at udkomme i foråret 2016 for siden at blive udskudt til efteråret.På Salomonsens Facebookside skrev hun for en måned siden, at udgivelsesdatoen ' snart' ville blive offentliggjort.Ekstra Bladet har forgæves forsøgt at få en kommentar fra Salomonsens pladeselskab, Mermaid Records, mens bookingbureauet PDH oplyser, at albummet efter planen først kommer 28.april, hvor forårsturen næsten er ovre.Sønnen tager medI september udgav sangerinden singlen ' Solskin efter regn', der ikke opnåede en hitlisteplacering på top 40.Salomonsen tyvstartede sin turné i lørdags med et halbal i Vodskov, som dog ikke opført på hendes officielle turplan.Den såkaldte rockmama, der blev bedstemor i 2012, sin guitarspillende søn, Victor Ray Salomonsen Ronander, med rundt på landets scener.Det koster typisk omkring 350 kroner at opleve Salomonsen og hendes band i år.tom@ebSalomonsen tyvstartede sin turné i lørdags med et halbal i Vodskov.
SVIGTER: Danskerne gider ikke rocke med hele Danmarks rockmama.
VISSENBJERG: Midt på eftermiddagen kom det til såkaldt harmonikasammenstød på den fynske motorvej, da en bilist på grund af kø bremsede op. Den bagved kørende nåede ikke at bremse, og kørt derfor op bag i. Ingen alvorlig personskade, lyder det.AALBORG: I løbet af aftenen blev politiet kaldt ud til et indbrud på Vesterbro.Her havde to kvinder knust en rude til en bagtrappe.Det viste sig, at den ene af kvinderne havde låst sig ude af sin lejlighed. Kvinde får nu lov til selv at betale for ruden.ASNÆS: Ved nattetide er der forsøgt rambuktyveri mod en guldsmed i Asnæs Centret. Her er en bil kørt ind i centret, hvor to mænd efterfølgende forsøgte at bryde gitteret til guldsmedeforretningen op.Det mislykkedes, og bagefter stak gerningsmændene af i ukendt retning. Overvågningen viser, at der var tale om en Ford Mondeo.NYKER: En 80-årig kvinde var om eftermiddagen involveret i et trafikuheld.Til alt held kom ingen personer noget til, og der skete kun ringe materiel skade. Det skete, da den aldrende kvinde kørte frem for ubetinget vigepligt og her ramte en trailer.NØRRESUNDBY: I løbet af natten har en 38-årig mand mistet en havetraktor.Her er køretøjet stjålet fra mandens garage, hvor en hængelås var klippet op. Efterfølgende var de foreløbigt ukendte tyve kørt bort med køretøjet.LANGESKOV: Mens en bilist tidligt om morgenen sov bag i sin Fiat Ducato, trængte en ukendt tyv ind i bilen, hvor han fra handskerummet stjal en sort læderpung med idkort, nogle kreditkort og andre personlige papirer.Anmelder hørte godt nok tyven, men så ikke vedkommende.ROSKILDE: En råbende og fuld mand var tidligt om eftermiddagen til gene for tilfældige ved busterminalen, hvor han kom med tilråb og trusler mod andre tilstedeværende.Den 54-årige blev kortvarrigt anholdt og kørt til detentionen for at sover branderten ud.ÅRS: Der har været tyveri i en firmabil, som ejeren muligvis har efterladt ulåst, da anmelderen ikke umiddelbart kunne anmelderen se tegn på indbrud. Fra bilen er der taget elværktøj og måleinstrumenter.Fish.

I juni 2017 blev det offentliggjort, at Copenhagen Jazzhouse efter mere end 25 år i Niels Hemmingsens Gade i indre København skulle forlade de lokaler, der har lagt hus til koncerter med jazzlegender fra hele kloden. En æra var forbi.Årsagen var, at huslejen på adressen er omkring en million kroner årligt. Og det var penge, husets ledelse hellere ville bruge på at udvikle og præsentere musik.Planen lyder, at Jazzhouse fremover skal have fælles adresse med Global i VerdensKulturCentret ved Skt. Hans Torv på Nørrebro.Indtil nu har det været uvist, hvad der fremover kommer til at foregå i jazzklubbens gamle lokaler, men Bremen Teater har netop offentliggjort, at de overtager lejemålet pr. 1. januar 2018.Ikke bare en filial af Bremen TeaterHermed venter en »kraftig opgradering af Bremen Teaters musikalske aktiviteter«, lyder det i en pressemeddelelse fra teatret, mens de også forventer, at der vil blive »plads til andre projekter, som kan supplere teatrets nuværende tilbud i Nyropsgade på Vesterbro«. I pressemeddelelsen uddyber direktør for Bremen Teater, Jesper Majdall, at de vil »præsentere kvalitetskoncerter med danske og internationale kunstnere inden for et bredt spektrum af genrer - og kombinere det med arrangementer inden for de områder, som vi i øvrigt har gode erfaringer med, fx foredrag, live podcasts og comedy«. Fra bestyrelsesformanden i Bremen Teater Jesper Bay lyder det, at »Jazzhouse har spillet en helt central rolle i københavnsk musikliv gennem et kvart århundrede.Det skal det fortsat gøre i vores regi. Og huset skal ikke være en filial af Bremen Teater - det får sin egen programmæssige profil«. Ifølge teatret er programplanlægningen allerede i gang, men før de musikalske aktiviteter kan begynde i Niels Hemmingsens Gade, skal lokalerne gennemgå en kort istandsættelses-og ombygningsperiode.Går alt efter planen, vil de første koncerter og aktiviteter i de gamle Jazzhouse-lokaler finde sted fra 1. marts 2018.ibyen@pol.dk 
Med det nye lejemål vil Bremen Teater kunne foretage en »kraftig opgradering« af deres musikalske aktiviteter.
IF YOU CAN do the crime, you can do the time.« Sådan siger regeringens sherif Søren Pape Poulsen, der i går i BT lancerede en hårdere kurs over for voldsmænd.I et nyt lovforslag vil Pape skærpe straffen for grov vold med en tredjedel af den nuværende strafferamme, og med Dansk Folkepartis velsignelse er der allerede fundet de 65 mio. kr.på den kommende finanslov, det åbenbart vil koste, at voldsmændene skal sidde længere tid i brummen.FAKTISK ER DER tale om rent genbrug fra den gamle V-regering.Det var nemlig forgængeren Søren Pind, der sidste år fremsatte nøjagtigt samme forslag, og præcis som Pape brugte Pind også den såkaldte Nanna-sag som argument for stramningen.Nanna Skovmand og hendes kæreste blev juleaften 2014 udsat for et groftoverfald på Vesterbro, men de tre unge gerningsmænd slap alle med betingede fængselsdomme.SPØRGSMÅLET ER SÅ, om den grove vold går markant tilbage, fordi gerningsmændene risikerer at sidde lidt længere tid i fængsel end i dag. Et kig på politiets statistik viser, at der de seneste år er sket en stigning i anmeldelser om grov vold, især offentligt ansatte er oftere udsatte for vold, mens antallet af domme til gengæld er svagt faldende. Der kan være flere forklaringer på den tendens, men for at voldsmændene skal få en hårdere straf, kræver det selvfølgelig, at de kommer for en dommer og bliver dømt. Er statistikken i virkeligheden et udslag af, at politiet i disse tider har svært ved at få efterforsket de mange voldssager til bunds, er Papes stramninger næppe andet end et plaster på et skudsår.K-FORMANDEN PAPE HAR som justitsminister fået en enestående mulighed for at føre konservativ lov og orden-politik, men der skal mere end oneliners på engelsk til at overbevise mig om, at hans forslag til stramninger er andet end løst krudt i seksløberen.tnk.

50 Forsikringskonsulent Jani Lisbeth Jørgensen, Amager Oprindelig er Jani Lisbeth Jørgensen uddannet kok og juridisk sekretær, men hun har i 10 år arbejdet som sagsbehandler i Københavns Kommune med repatrieringssager.For et halvt år siden kom Jani Lisbeth Jørgensen til Ase, hvor hun primært behandler ansøgninger om dagpenge.Tidligere har Jani Lisbeth Jørgensen været kommunal dagplejer. Hun er født på Vesterbro, men føler sig nu som inkarneret amagerkaner efter at have boet på øen over halvdelen af sit liv. Jani Lisbeth Jørgensen er rejselysten, vinterbader og elsker at være sammen med familien.60 Orla Madsen Fhv. museumsdirektør, mag. art., Haderslev Orla Madsen var chef for Sønderjyllands Museum indtil sidste år. Hans virkefelt omfattede både den frisiske kultur, vadehavsområdet, blandingen mellem dansk og tysk, dialekter, sprog, byggestil, de gamle hertugdømmer - og en markant og voldsom del af danmarkshistorien. Sønderjyllands Museum er en fusion af syv statsanerkendte museer: Sønderborg Slot, Aabenraa Museum, Kunstmuseet Brundlund Slot, Haderslev Museum, Midtsønderjyllands Museum i Gram, Tønder Museum og Sønderjyllands Kunstmuseum, som Orla Madsen var den altfavnende direktør for.Fra hovedkontoret i Haderslev stod han i spidsen for denne nyskabelse, som er enestående i museumsverdenen.Orla Madsen fik sin magistergrad i 1985 fra Aarhus Universitet. Allerede i barndommen var husmandssønnen fra Midtjylland livligt interesseret i historie, fortidsminder og museer. Som nybagt arkæolog deltog han i spændende udgravninger, som cementerede og udvidede den historiske ballast. Han var f. eks. medlem af det hold, som i 1991 fandt den danske opdagelsesrejsende Vitus Berings grav på Beringø mellem Alaska og Rusland.Siden kom han til Haderslev Museum, hvor han var ledende museumsinspektør fra 1995 til 2005. Her fik han en dyb fascination af den grænseegn, som har en anden kulturhistorie end resten af kongeriget.For Orla Madsen var det et spændende rum at operere i. Det kalder på et museumsvirke, der kortlægger kulturmøder, graver ned i fordums konflikter og samarbejder mellem danske og tyske kolleger.I dag arbejder han som konsulent.

Tre bordeller på Frederiksberg og Vesterbro i København er blevet afpresset af bandemedlemmer fra Loyal To Familia (LTF, red.), mener politiet.To 20-årige LTF'ere sigtes for afpresning af særlig grov beskaffenhed, efter at de mødte op på bordellerne i april og afleverede en seddel til de ansatte på bordellerne, hvor der stod ' Loyal To Familia' og et telefonnummer.Ordren lød, at sedlen skulle afleveres til de ansattes chefer, der så skulle kontakte LTF inden for 24 timer.Ellers ville stedet blive ' lukket' eller ' smadret'.Den ene 20-årige sigtes for afpresninger mod massageklinikker på Gammel Kongevej og Abel Cathrines Gade, mens den anden 20-årige sigtes for et forhold mod en thai-klinik på Sindshvilevej på Frederiksberg.De to 20-årige er fængslet i 27 dage for afpresning.De sigtede nægter sig skyldige og blev i går fremstillet bag lukkede døre i Københavns dommervagt.Politiet anholdt i alt fire LTF'ere tirsdag formiddag.To af dem blev løsladt uden fremstilling, men ifølge politikommissær Steffen Th.Steffensen forventer politiet nye anholdelser i sagen.- Det er noget svineri. Den slags hører ingen steder hjemme, lige meget om der er tale om en købmand eller en massageklinik, siger Steffen Th. Steffensen, afdelingen for Organiseret Kriminalitet.Flere af de afpressede massageklinikker har været udsat for hærværk, fordi de ikke reagerede inden for de 24 timer. Der er blevet kastet sten gennem ruderne og sat ild til brandbar væske op ad indgangsdøren.Politiet har efterforsket sagen siden april, efter at flere klinikker havde anmeldt afpresningen.Ifølge sigtelserne mødte bandemedlemmerne op ved 20-tiden om aftenen 24. og 26.april på de tre bordeller. De præsenterede sig som LTF, afleverede sedlen med telefonnummeret og sagde, at der skulle ringes inden 24 timer.' Truslen måtte forstås som en trussel om vold mod forurettede og de øvrige ansatte samt om betydelig skade på bordellet og dets inventar', lyder sigtelsen.js@eb.dk .
RING, ELLER VI SMADRER JER.
Den kendte burgerkæde Juicy Burger -eller blot JuicyB -lukker.Det skriver restauranten på Facebook: ' Ja, I har hørt rigtigt. Rygterne er sande. Vi lukker Juicy.' Burgerkæden, der aktuelt har to restauranter -én i Kødbyen på Vesterbro, København, og én ved siden af Palads i København -blev stiftet i 2013 af den danske kok Henrik Boserup med et mål om at gøre op med, at burgere ' blot var fastfood og McDonald's'.Rigmand havde store planer I 2015 købte den danske rigmand Lars Seier sig ind i projektet med planer om, at der skulle åbnes 10 burgerrestauranter over de næste år. Det blev dog kun til to.Men nu må Juicy Burger dreje nøglen om. Lars Seier begræder lukningen på sin Facebook-profil, hvor han erkender, at investeringen ikke er gået som planlagt.»Selvom det er den bedste burger, jeg har nogensinde smagt, må jeg erkende, at det ikke er lykkedes at få udviklet og skaleret Juicy B på den måde, vi havde håbet og forventet, og derfor vil jeg hellere fokusere på mine øvrige aktiviteter i restaurationsbranchen,« skrev Lars Seier tirsdag aften.Flere millioner er gået tabt I det seneste regnskab fra 2016 tabte Juicy B, som kæden nu hedder, fire millioner, mens egenkapitalen skrumpede fra 2,5 til 1,5 million.Det er uvist, hvor mange millioner Lars Seier skød ind i forretningen.Tilbage i efteråret forsøgte man ellers at skifte lidt ud i toppen af Juicy B, da Henrik Boserup fratrådte som administrativ chef for i stedet at dedikere sine kræfter til at udvikle menukortet. Den nye direktør blev islændingen Valdimar Geir Halldórsson. I dag optræder han som ejer af 75 procent af burgerkæden.Hverken Seier eller Boserup står på listen over ejere. Henrik Boserup har arbejdet som kok på Søllerød Kro og D'Angleterre.jepp@bt.dk 

40Sognepræst Caris Elkjær Trads Johansen, 41. -Sognepræst Helle Rosenkvist, 44. -Fodboldagent Allan Nielsen, 46. -Sognepræst Rune Leo Thomassen, 47. -Orkesterchef Ole Bækhøj, 47.-Konsulent, fhv. adm. direktør Vibe Klarup Voetmann, 48.50Forfatter Jakob Vedelsby, 52. -Operasanger Inger Dam-Jensen, 53.-Sølvsmed Lasse Bæhring, 54. -Fagredaktør Jette Holm, 54. -Sognepræst Mette Trankjær, 55. -Professor, basunist Niels-Ole Bo Johansen, 56. -Provst Kirsten Jørgensen, 57. -Sognepræst Birgit Morsing Madsen, 58.60Sognepræst Jørgen Germann, 60. -Teolog Flemming Falkenberg Hansen, 60. -Professor, overlæge Merete Osler, 61. -Koncerthuschef Leif Lønsmann, 61. -Komponist, organist John Frandsen, 61. -Adm. direktør Bent Agerholm, 61. -Sognepræst Bodil Olesen, 62.-Direktør, professor, civilingeniør, læge, dr. med. Søren-Peter Fuchs Olesen, 62. -Seniorrådgiver, fhv. politidirektør Jesper Vorstrup Rasmussen, 65. -Direktør, konsul Lars Rahbek Hansen, 67. -Dr. med., alm. prakt. læge, ekstern lektor Steen Neldam, 68.70Pastor emer. Finn Torur Houmann, 70. - Professor, lic. techn., dr. tech., dr. h. c., Niels Bay, 70. -Direktør Frode Horsted, 71. -Fhv.beredskabsprovst, Københavns budgetprovst, provst på Vesterbro Provsti Sten Wenzel-Petersen, 71. -Pastor emer. Ernst Søgaard Jensen, 72. -Fhv. vicerektor og landsformand Jørgen Hvidtfelt, 72.-Docent Peter Wang, 74. -Fhv. seminarierektor Pauli Nielsen, 74. -Pastor emer.Henning Kristensen, 76. -Advokat Jan Erik Kornerup Jensen, 77. -Professor, dr. phil.Peer E. Sørensen, 77. -Fhv.sparekassedirektør, professor, dr. oecon. Niels Christian Knudsen, 78. -Fhv. regionschef Børge Rasmussen, 78. -Advokat Eivind Gormsen, 79.-Fhv. direktør Steen Leth Jeppesen, 79. -Professor emer., dr. phil. Finn Egeland Hansen, 79.80Cand. mag. Karen Ørskov, 81. -Lærer, cand. mag. Anne Marie Fuglsang-Damgård, 81. -Universitetslektor emer., forfatter, historiker, kunsthistoriker Leo Tandrup, 82. -Pastor emer.Jakob Bjerg, 83. -Fhv. direktør John Abrahamsen, 83. -Overkirurg Mogens Christiansen, 85. -Advokat Ejvind Koefoed, 85. -Pastor emer. Herluf Ibsen Kortegaard, 86. -Kommandørkaptajn Per Mikkelsen, 86.90Fhv. vicedirektør, cand. jur. Erik Tøttrup, 93.

Det er ikke kun lokalerne, der er i gang med at blive renoveret på Hotel Cecil.Barkortet skal også have en overhaling, og den er nyslået barog natklubsleder Kristian Aagaard i gang med at lave. Han vil gerne have det til at være uprætentiøst og samtidig give kortet et danskorienteret tvist, fortæller han.»Vi vil gerne undgå, at vi skal brænde bær af til vores drinks«, siger 25-årige Kristian Aagaard, som altså ikke mener, at en drink skal være så kompliceret, at den tager mere end fem minutter at lave.Siden han begyndte som afrydder på Rust i 2013, har han været drifts-og personalechef på Amager-baren Whammy Bar, The Mudhoney i Guldbergsgade og Høker, der ligger i Skelbækgade på Vesterbro.Det arbejde har Ibyens baranmeldere tidligere takseret til henholdsvis fire og fem hjerter.Det danske tvist vil være baseret på klassiske danske bær som solbær og jordbær. Men selv om moderlandets flora er udgangspunktet for menuen, er det nye nordiske køkken ikke tjekket helt ind på Hotel Cecil. Havtornen er trods alt for moderne til barkortet, mener Aagaard.I stedet arbejder han på en white russian med jordbærlikør, og så har han bestemt sig for, at det ikke lige bliver her, man kan få serveret en strawberry daiquiri eller en mojito.»I min verden er det cocktails, der ikke er så interessante. Det er der mange andre, der er bedre til at lave«, siger han.Er kirsebærvin for kikset?Til gengæld diskuterer han lige nu med sig selv, om det er for kikset at servere kirsebærvin.»Jeg prøver at overbevise mig selv om, at klicheer er mega fede. Kirsebærvin er jo meget mere end noget billigt sprøjt, man drikker, mens man render rundt i en skov i en teenagebrandert«, siger han.Kristian Aagaard tilføjer dog, at han stadig »elsker klassiske cocktails«. Man vil både kunne få den Campari-bitre negroni, som bartendere drikker efter fyraften, samt negroniens efterårsagtige fætterdrink, boulevardier.Og så kan man selvfølgelig også få øl.perry.jensen@pol.dk 
Det bliver en tidligere barchef fra Whammy Bar og The Mudhoney, der skal drive baren på Hotel Cecil.
Soul på skotsk Sharlene Spiteri er fortsat det visuelle og auditive fikspunkt i bandet Texas, der siden slutningen af 1980'erne har gjort skotsk soul til en eksportvare. 

" Mexico ligger i Spanien," sang Nephew i 2006, og det er jo noget vrøvl. 
Sanchez Cantina i København byder på en spændende og overraskende fyrig smagsrejse, der kommer omkring autentiske mexicanske køkkener og flettes sammen med et vist nordisk islæt. 
Jeg er nødt til at råbe vagt i gevær i sagen om Slagtergårdene på Vesterbro.Der er nemlig meget mere på spil end ' bare' at redde et enestående kulturmiljø fra at blive revet ned og slettet fra vores bys historie. Det er (nær-) demokratiet, der er til eksamen her! Hvorvidt vi evner at styre udviklingen af København på en måde, der er hensigtsmæssig, langsigtet og demokratisk på samme tid.Jeg er dybt bekymret for, at I på torsdag vil træffe en afgørelse, der fra et fagligt synspunkt er forkert og fra et demokratisk perspektiv er ødelæggende.Lad mig forklare.For et par år siden spurgte jeg Københavns Kommune, hvor mange lokalplanforslag der siden 2013 er blevet afvist eller væsentligt ændret efter indsigelser i høringsperioden, men det fører man åbenbart ikke statistik over.Jeg gik derfor selv i gang og har foreløbig ikke kunnet finde et eneste eksempel på, at det har en effekt at indsende et høringssvar eller gøre indsigelse. Ikke ét! Det er meget bekymrende.I JANUAR 2013 igangsatte daværende indenrigsminister Margrethe Vestager en undersøgelse, der skulle »måle temperaturen på det lokale demokrati«. Hovedkonklusionen var, at det lokale demokrati er udfordret. Dette gør sig i særlig grad gældende ved lokalplaner.Borgerne oplevede, at offentlighedsfaser og høringer blot var noget, der skulle overstås, så kommunen kunne komme videre med en sag ad det allerede lagte spor. At kere sig om sine omgivelser og afgive høringssvar er et vigtigt bidrag til demokratiet, men sandheden er desværre, at ingen bliver hørt - man bliver blot ført til protokols.Knap 10.000 borgere har skrevet under på, at de ønsker Slagtergårdene bevaret. Der er afgivet 260 høringssvar for bevarelse. Vesterbro Lokaludvalg har skrevet, at det ønsker Slagtergårdene bevaret. Det har en række fagpersoner og interesseorganisationer også. Selv Det Særlige Bygningssyn og Kulturstyrelsen har anbefalet at bevare Slagtergårdene gennem en bevarende lokalplan. Gør alt dette ikke indtryk på jer? ENHVER KENDER af københavnsk lokalpolitik ved, at det er de socialdemokratiske stemmer i Borgerrepræsentationen, der er de afgørende i enhver beslutning.Socialdemokratiet har ledet København i over 100 år - og det har I egentlig gjort ganske udmærket. En sådan kontinuitet i lederskab er af stor værdi for en by.Ligeledes er det af stor værdi for en by, at bystyret, såvel politikere som forvaltning, har ' det lange lys på', når der skal træffes afgørelser om byudvikling.I modsætning til de investorer, som vi er afhængige af, når der skal bygges nyt i byen, har kommunen både råd og pligt til at se 100 år frem. Derfor er det lige så vigtigt at erkende, når det bedste for byens udvikling er ikke at bygge.At udøve sin myndighed i forvaltningen af byggeri og byudvikling står ikke i modforhold til ønsket om (også) at imødekomme dem, der vil investere i vores by. Faktisk er det netop den stødpude, vi som demokratisk ' redskab' har indført, så borgernes ønske om f. eks. billige boliger står i et rimeligt forhold til ejendomsbesiddernes krav til kapitalafkast.Dybest set handler det om, hvem man ønsker at servicere - og her mener jeg, at man servicerer byen bedst ved at stå fast ved de principper, der må og skal herske i et demokrati. Derfor dur det heller ikke, at I presser en lokalplan igennem, der alene tilgodeser investorsiden - særligt ikke når den har afstedkommet så massiv folkelig modstand og faglig kritik. Og særligt ikke, når investoren truer med erstatningssag, hvis han ikke får sin vilje.Som borgere skal vi kunne stole på, at I repræsenterer os, og at I er ukuelige, når der er behov for det.Det vil klæde overborgmesteren og gruppeformanden for det stærkeste parti i Borgerrepræsentationen at udvise lederskab i denne sag. I svigter demokratiet, I svigter København, og I svigter fremtidige generationer af københavnere, hvis I tillader, at Slagtergårdene rives ned.Sandheden er desværre, at ingen bliver hørt - man bliver blot ført til protokols.

Kom så, Anders! Råbet kommer fra en ung pige på cykel, der kører i fuld fart forbi Anders Sørensen, spidskandidat på kommunisternes liste R. Arbejderen er taget med på gadefremstød sammen med den kommunistiske liste i København. Første stop er Tove Ditlevsens Plads på Vesterbro i København, hvor der hurtigt bliver sat en højttaler op."Når jeg ser et rødt flag smælde", synger Peter Abrahamsen. Og røde faner med hammer og segl blafrer i vinden. De er monteret på en stor trailer fyldt med plakater for kommunisternes Liste R og ansigtet af listens to spidskandidater i København, Rikke Carlsson og Anders Sørensen. De tre aktivister uddeler flyers med budskaber som: Bryd budgetloven. Alle har ret til en bolig, de kan betale. Nej til social dumping. En af dem, der ikke bare nøjes med at få en flyer, er 18-årige gymnasieelev Simon Bonato. Han vil også gerne have en snak om, hvad Kommunisterne står for.GODT MED KLARE HOLDNINGER- Jeg har i lang tid glædet mig til at kunne stemme. Det handler jo om, hvordan vi forvalter de penge, vi har til rådighed i kommunen. Jeg bor selv i Sydhavn. Her kan jeg hver dag se mange af de mennesker, der bliver tabt i vores system. Jeg synes, at psykologhjælp bør være gratis. Og så skal der ansættes flere pædaoger, siger Simon Bonato til Arbejderen. Han tilføjer: - Det er fedt, at Kommunisterne stiller op. Det er godt med nogle klare socialistiske holdninger og perspektiv i valgkampen.Simon Bonato har taget en valgtest på Altinget, og her var han mest enig med Enhedslisten og med Kommunisterne. Vesterbro beviser, at det er en sammensat bydel, der rummer mange forskellige mennesker. Anders Sørensen falder hurtigt i snak med en nydelig dame med pelshue. En ung gut med tophue på en orange cykel stopper også op. Han er 27 år og cirkusartist og får sig en snak om EU og budgetlovens sparekrav til kommunerne. - Jeg fik øje på de røde faner med hammer og segl og blev nysgerrig. Jeg synes, at det er fint, at man også kan stemme på Kommunisterne. Jeg har ikke besluttet, hvem jeg stemmer på endnu. Men jeg mener, at især velfærd er et vigtigt spørgsmål, siger han til Arbejderen.KØBENHAVN - EN RIG BYNu bliver der skruet ned for musikken og op for den medbragte mikrofon, som Anders Sørensen, holder i hånden. - Jeg er træt af, at valgkampen handler om, hvilket parti, der vil skære mindst i vores velfærd. Kommunisterne vil ikke skære ned. København er en rig by. Det skal være de københavnske arbejdere, der bestemmer, hvordan pengene i Københavns kommune skal bruges.Kommunisterne kræver flere offentlige arbejdspladser og flere billige lejeboliger, lyder det fra spidskandidaten. Det trækker op til regn. Men mange forbipasserende københavnere bliver alligevel nysgerrige og lader sig drage af røde faner, musik og et par glade unge kommunister, der på halvanden times tid får langet et par hundrede flyers ud.LISTE R I KØBENHAVNKommunisterne stiller op på Liste R ved valget i Københavns Kommune. Listen er et samarbejde mellem de to kommunistiske partier KP og KPiD samt organisationen Ungkommunisterne.Listens spidskandidater er Rikke G. F. Carlsson og Anders Sørensen.Kommunisterne er i valgforbund med Enhedslisten, SF, Christianialisten, Hampepartiet, Feministisk Initiativ og Yaya Naturpartiet. Læs mere på: kommunisterne-i-koebenhavn.dk
KV17 Valgkamp på fuld damp Når Kommunisterne går på gaden, bliver der taget godt imod. Københavnerne spidser ører til budskaber om billigere boliger og et opgør med EU's sparekrav.
De mellemstore ejendomsadministratorer er en branche, som er kendt for, at alle i den gerne vil være store. Men der er mindst én undtagelse fra reglen, for i Vest Administrationen har man fundet fred med, at græsset ikke altid er grønnere på den anden side. Snarere tværtimod, tyder virksomhedens regnskaber på. De viser et overskud, der som overordnet tendens støt kravler opad år efter år.Nøglen til succesen ligger blandt andet i netop denne erkendelse af fordelen ved at begrænse sig, fortæller direktør Kent Friis Petersen: »Vi fokuserer kun på et enkelt aspekt af ejendomsmarkedet, andels-og ejerboligforeninger, og det er vi blevet rigtigt gode til, i løbet af de 25 år vi har eksisteret. At vi løbende har sagt nej til at brede os og for eksempel kaste os over udlejningsejendomme, mener jeg for vores vedkommende har været en vigtig del af nøglen til, at vi har så god en forretning i dag,« lyder det.Bestyrelsen holder igenMen det er ikke, fordi fristelsen til at udvide territoriet ikke til tider er mærkbar, understreger Kent Friis Petersen: »Man vil jo gerne sige ja til det hele, og vi har tit haft lyst til at brede os -men vi kan ikke se, hvilken edge vi skulle have på det, hvis vi bevægede os ind i nyt territorium. Dér holder vores eksterne bestyrelsesmedlemmer os i ørerne, og det fungerer rigtigt godt. De stiller spørgsmål, hvis vi overvejer at kaste os ud i noget, vi ikke har haft at gøre med før, og indtil videre har svarene været, at det ikke ville gøre noget godt for vores forretning,« forklarer han.De to andre fokuspunkter, som forklarer Vest Administrationens succes, er, at man gør en stor indsats for at gøre arbejdet nemt for bestyrelserne ude i andels-og ejerboligforeninger, samt at man hele tiden arbejder på at effektivisere alle processer.Når Vest Administrationen taler om at gøre det nemt for bestyrelserne i andels-og ejerforeningerne, kan det koges ned til en filosofi, man med en lidt slidt, men alligevel rammende kliché kunne kalde ' mange bække små'.For det er de helt små, praktiske detaljer, der ofte er afgørende for, om bestyrelsernes arbejde glider nemt. Kent Friis Petersen fremhæver eksempelvis, at noget så simpelt, som at man sender indkaldelser til generalforsamlinger ud på både mail og brev letter arbejdet, for mange ældre bruger ikke e-mail. Og tager man som administrator hensyn til det i udgangspunktet, slipper bestyrelserne for selv at skulle dele breve ud til ' gamle fru Hansen'.»Når vi gør noget, er det første spørgsmål altid: Gør det det nemmere for kunden? Er svaret nej, gør vi det ikke. Det er et nemt princip for os at navigere ud fra,« siger Kent Friis Petersen.Så nemt som muligt»Hvis vi skal mødes med dem omkring et byggeprojekt eller lignende, så koordinerer vi selv nogle datoer med dem ved hjælp af Doodle. Vi har også købt en app, som medlemmerne i bestyrelserne kan downloade, og som kan bruges til at tage et billede af et dokument - det kan være et kørekort eller lignende, vi skal bruge som identifikation - og transformere det til en pdf, som så nemt kan vedhæftes en mail og sendes. Det er en del af ' The Vest Way', som vores gode kollegaer i branchen kalder det: Vi gør en masse små ting, for at vores kunder skal have det så nemt som muligt.« Det med, at det skal være nemt ude i foreningerne, har været grundstenen i Vest Administrationens arbejdsfilosofi, siden de for 25 år siden blev stiftet på Vesterbro. For virksomheden blev stiftet som en konsekvens af, at bestyrelsesarbejdet dengang var meget politisk tungt og kompliceret i forbindelse med de forestående byfornyelsesarbejder, og det ville Kent Friis Petersen og en kammerat gerne ændre på, ikke mindst via øget beboerinvolvering.I dag har Vest Administrationen 20 medarbejdere og udvikler sig ifølge Kent Friis Pedersen hele tiden, fordi man løbende implementerer medarbejdernes gode idéer.Fakta: BLÅ BOG Kent Friis PetersenAdm. direktør for og stifter af Vest Administrationen A/ S.Alder: 55 år.Karriere: Uddannet civilingeniør fra DTU i 1991. Færdiggjorde desuden en MBA i 2001. Arbejdede forud for stiftelsen af Vest Administrationen beboerpolitisk med byfornyelsen på Vesterbro i København. Var aktiv i det daværende Repræsentantskab (Københavns kommunes forum for beboerinddragelsen i byfornyelsen).Er medlem af to fagudvalg i Ejendomsforeningen Danmark: Andelsboligudvalget og Uddannelsesudvalget.Privat: Bor i Hellerup sammen med sin kæreste, som han har et lille barn med. Dyrker cykling, løb og golf med gode venner, når tiden tillader det.
Direktør for Vest Administrationen Kent Friis Petersen har tit haft lyst til at udvide forretningen med nye områder. Men en del af nøglen til selskabets succes ligger netop i evnen til at sige nej, mener han.
Han er den sjove mand, der fra scenen fyrer den ene joke af efter den anden, så salen ligger flad af grin. Men i de seneste fire år har komikeren og standupperen Thomas Wivel manglet lidelsesfæller at tale med i kampen for at holde sig ædru. Derfor har han nu meldt sig ind i AA.For fire år siden lå komikeren og standupperen Thomas Wivels liv i ruiner efter en barsk skilsmisse.Dengang indså han, at hans liv var en longdrink af konstant jagt på job, sene nætter, for meget fastfood. Og sjusser. Masser af sjusser. Men da han blev skilt, besluttede han at retænke hele Thomas Wivel. Og første skridt var at stoppe helt og fuldstændigt med at drikke alkohol.Siden har den i dag 50-årige komiker, der flere gange har leveret bidrag til ' Svikmøllen', har medvirket i ' Vild med dans' og var nær ven af afdøde Jan Monrad, holdt sit løfte til sig selv.Han har helt uden hjælp ikke rørt så meget som en dråbe alkohol siden den 27. oktober 2013.Men i denne uge mødte han for første gang op til et AA-møde i Eliaskirken på Vesterbro i København.Her fik han højtideligt overrakt AAs fire års symbolladede mønt for at have holdt sig ædru lige så længe.Psykiske problemer følgerMen hvorfor melde sig ind i AA nu, efter du selv har klaret skærene så længe? »Det er gået op for mig, at det sværeste har været, at jeg ikke har kunnet tale rigtigt med nogen om mit eget misbrug og de psykiske problemer, jeg efterfølgende har haft, fordi det kan man ikke forlange at folk skal kunne forstå, hvis de ikke selv har været igennem det,« fortæller Thomas Wivel åbenhjertigt til BT.For selv om det stadig er et tabu, at man har et alkoholmisbrug, har Thomas Wivel for længst gjort op med sig selv, at han vil være åben om sit tidligere misbrug. Derfor lagde han også et billede af den symbolske mønt på sin Facebookside efter at have været til det første møde i AA.»Det er også en måde at få mig til at committe mig selv på. Det er også derfor, jeg er så åben om mit misbrug af alkohol, for så føler jeg, at der er et større krav til mig selv. Og hvis jeg kan bruge den platform og stemme, jeg har, til at inspirere andre, synes jeg, det er smukt,« lyder det fra standupperen, der er far til fire børn fra to tidligere forhold, men som i dag er single.I dag er han så langt i sit forløb for at forblive ædruelig, at trangen til at drikke ikke længere udgør et problem for manden, der ellers gennem årene har nippet til mange gin og tonics sammen med kollegerne i standup-branchen efter tæppefald.»Jeg er meget afklaret med, at jeg ikke skal have alkohol ind i mit liv igen. Men jeg har også lyst til at dele min historie i et forum, der forstår mig, hvor man ikke behøver at holde sig tilbage eller skamme sig over sit forløb,« forklarer komikeren.En opløftet stemningHan lægger ikke skjul på, hvor positivt overrasket han er blevet over mødet med ligesindede i kirken på Vesterbro, hvor AA holder møder.Også selv om man bruger ritualerne: ' Hej, jeg hedder Thomas, jeg er alkoholiker' og salen hilser tilbage.»Jeg er meget forundret over den velformulerethed, der er til stede.Der er også en opløftet stemning, og så kan jeg godt lide den opbakning, der er til alle. Så det har virkelig været en god start, hvor jeg er gået opløftet fra de to møder, jeg har deltaget i i denne uge,« lyder det med tilfredshed fra Thomas Wivel.lots@bt.dk '' Jeg er meget afklaret med, at jeg ikke skal have alkohol ind i mit liv igen. Men jeg har også lyst til at dele min historie i et forum, der forstår mig.Fakta: ALKOHOLBEHANDLINGSundhedsstyrelsen anbefaler, at ædru alkoholikere også får efterbehandling.Fordi efterbehandling gør, at færre får tilbagefald.Man kan få gratis efterbehandling hos Anonyme Alkoholikere, AA, eller hos sin kommune.Anbefalingen er også, hvis der er pårørende til alkoholikeren, at det bliver en familiebehandling. Og så skal man være opmærksom på, hvor meget man drikker -om det ene glas er begyndt at tage det andet.Budskabet er: Bare kom af sted, der er ingen grund til at vente med at komme i behandling.SVAR: KV17 - Side 20-211. Venstre 2. Dansk Folkeparti 3. Socialistisk Folkeparti 4. De Radikale 5. Liberal Alliance 6. De Konvervative 7. Socialdemokratiet 8. Alternativet 9. Nye Borgerlige.
ÆRLIGT TALT Har været ædru alkoholiker i fire år - men manglede ligesindede at tale med.
Hvor bor du? »På Indre Frederiksberg«. Hvad kendetegner dit kvarter? »Jeg færdes faktisk ikke så meget på Frederiksberg. Jeg er mere et bromenneske.Der er mere vibrerende på Vesterbro og Nørrebro. Jeg kan godt lide, når byen er lidt gammel og slidt, så man kan se historien. Jeg bor også selv i en gammel slidt ejendom. Dem er der jo også nogle af på Frederiksberg«. Hvor går du ud og spiser? »Gerne på Osteria på Vesterbro. Der bliver man overrasket i løbet af aftenen, fordi man får en masse småretter og mange forskellige smagsoplevelser«. Hvor ville du invitere din kæreste hen på en romantisk date? »Vi har jo med Noma haft verdens bedste restaurant i byen, og den åbner igen ude på Refshaleøen til sommer.Der kunne jeg helt sikkert godt tænke mig at invitere hende ud«. Hvad ville du vise udenlandske gæster i København? »Christiania. Det er det sted, hvor Danmark markerer sig som en by med format.At vi har plads til at have et så forholdsvis stort område, der får lov at ligge hen i så dyrt et område, viser, at vi er en by gjort af storsind. Det er værd at holde fast i og bryste sig af«. Hvor i byen dufter der bedst? »Når vinden kommer fra det helt rigtige hjørne, og man står på Enghave Kaffe og får en brise oppe fra Carlsberg, er det noget, jeg nyder. Ellers er det Amager Fælled. Jeg kan lide duften af planter og sur jord. En moseagtig duft«. Har du et stamsted? »Det er Frederik VI (værtshus på Frederiksberg Allé, red.). Der er god plads, der er et billardbord, og så har de gode øl, hvis man er til det. At det blev mit stamsted, kom sig af, at jeg øvede med mit band i nærheden, og en gang imellem gik vi derned, når vi var færdige og evaluerede. Og så bor min far også i nærheden, og jeg har spillet billard med min bror der. Så der er mange gode oplevelser knyttet til det sted«. Hvor går du hen og får tømmermandsmad? »Der går jeg ned på Sokkelund. De har både en god burger og en god brunch, som kan få mig i gang igen«.Hvad er det værste ved foråret i København? »Ja, nu er jeg selv motorcykelentusiast, men de der typer, der ikke kan lade være med at køre rundt i beboelsesområder og langs cafeer og gasse op... Det er så irriterende«. Hvad er det værste sted i København? »Det er Kalvebod Brygge. Det er et rædselsscenarium af en anden verden. Det sted kunne emme af liv og vitalitet, men det er dræbt af store klamme byggerier.Der er en byplanlægger, der burde have røde ører. Min bror er uddannet på Arkitektskolen, og han tog et år i udlandet og fandt ud af, at man ude omkring i Europa bruger Kalvebod Brygge som et skrækeksempel på, hvordan man ikke skal bygge ved en havnefront«. Hvis du havde en bulldozer, hvad ville du så fjerne? »Alle bygninger på Kalvebod Brygge og anlægge noget, der kunne være folket til gavn. Det kunne være flere udendørs badefaciliteter, en park, hvor man kunne grille og spise madpakker eller en boardwalkmed små butikker med lokale varer, håndværk og sådan noget.Hvornår bliver ud allermest irriteret på København? »Det kan jeg blive, når en snæversynet byplanlægger får sin vilje, og det resulterer i døde områder som Ørestad. Og det er ikke, fordi jeg er bange for modernitet.Jeg er helt vild med Axel Towers.De er smukke, og der er en vildskab i de bygninger, som jeg hylder. De komplimenterer de bygninger, der står i nærheden på en rigtig flot måde. Som udtryk kan de noget særligt«. Hvad har København for meget af? »Biler. Og især tung trafik. Jeg glæder mig til, at man får teknologisk mulighed for at fjerne den tunge trafik fra gaderne i København. Uanset om det bliver droner, der skal ind med leveringer, eller hvad det bliver, så ser jeg frem til at slippe for lastbilerne. Det er jo ikke altid, at folk, der kan køre lastbil, også kan finde ud af at køre i en storby. Det må være enormt stressende at sidde deroppe og skulle manøvrere et tonstungt monstrum rundt i folkemængder«.birgitte.kjaer@pol.dk 
MIN BY CARSTEN BJØRNLUND Skuespiller Carsten Bjørnlund kan lide duften af Amager Fælled og Carlsberg, han er glad for motorcykler, god kaffe og italiensk mad. Og så mener han, at Christiania viser, at København er en by gjort af storsind. Han kan for tiden opleves i komedien ' Syng dansk' på Bellevue Teatret.
' Hej du spillemand, vil du sige mig med det samme'.Sådan lød den velkendte frase i et af countrysanger og dansktop-musiker Teddy Edelmanns største hits, ' Himmelhunden', hvor han også spørger ' vor herre', om man må ' tage hunden med sig ind i himlen'.2018 vil ikke byde på mere sang fra den 76-årige københavnske gadedreng, der endte med at blive østjyde.Natten til nytårsdag gik Teddy Edelmann bort. Det bekræfter hans kone Ritva Sariola over for BT.»Han har været syg længe. Han har haftKOL og lungekræft, så han kunne ikke mere. Han sov stille ind i nat,« siger hun.Teddy Edelmann blev født i 1941 på Vesterbro i København. Og netop København dannede i begyndelsen rammen om hans musikkarriere, der begyndte i 1950erne, da han blev sanger i sin fætters band. Karrieren tog for alvor fart i 1970erne, da han blev del af country-kvartetten ' Teddy, Chano, Jan &amp; John', der hittede med deres countryprægede slagerpop.Et af deres hits var ' Jeg vil bo på Vesterbro'.Efter nogle år gik bandet fra hinanden, og Teddy Edelmanns solokarriere begyndte. Det store gennembrud kom i de tidlige 1990ere med sangen ' Himmelhunden'.Blodprop bremsede karrierenKarrieren som solist var dog ikke helt nem, da DR blandt andet nedlagde ' Dansktoppen'. Teddy Edelmann oplevede, at de fleste job var at finde i Jylland, og i 1984 flyttede han sammen med sin kone og parrets to sønner, Mickey og Dennis, til Horsens.I mange år derefter var Teddy Edelmann blandt andet fast inventar på listerne over musikunderholdning til landets markeder.I en årrække var han også fast deltager i den årlige ' Schlager-Parade', hvor blandt andre Dorthe Kollo, Tommy Seebach og Jodle Birge også var med.I 2004 blev Teddy Edelmann ramt af en blodprop, og ægteparret flyttede til Østbirk. Teddy Edelmann havde brug for ro - og det fik han i den lille østjyske by.Blodproppen satte en stopper for Teddy Edelmanns muligheder for at spille guitar. Det fortalte han til Horsens Folkeblad i forbindelse med sin 70-års fødselsdag i 2011.Dog kunne den folkekære sanger fortsat synge.»Jeg prøvede at komme tilbage.Jeg var på Vejlefjord, og det gik meget godt. På sin vis er jeg sluppet heldigt. Men der har hele tiden været småting, der skulle repareres.Og hånden vil altså ikke være med mere. Nu er det så betingelserne. Det beklager jeg dybt,« fortalte Teddy Edelmann dengang til avisen.Sangen, alle ville høreHan fortalte også, hvordan sangen om ' Himmelhunden' havde præget hans liv. Og at han nogle gange kunne spille den fem-seks gange på en aften, fordi det var den, folk ville høre.»Det er den bedste hund, jeg nogensinde har haft,« fortalte Teddy Edelmann om den kendte sang, der egentlig var skrevet af en svensker og allerede var et hit på svensk, før Teddy Edelmann indspillede den på dansk.Teddy Edelmann efterlader sig sin kone og én søn. Parrets anden søn gik bort for 10 år siden.Derudover efterlader han sig seks børnebørn.mama@bt.dk ,silb@bt.dk '' Han har været syg længe.Han har haftKOL og lungekræft, så han kunne ikke mere Ritva Sariola, Teddy Edelmanns hustru.
DØDSFALD Dansktop-sanger Teddy Edelmann gik bort natten til i går.
UDBYGNING Det er svært at rangliste de største hotelkæder i Danmark, for stort set alle udvider kraftigt i disse år.Men i løbet af 2017 har privatejede Arp-Hansen - vistnok - overhalet Scandic, som er Nordens største med børsnotering i Stockholm.Scandic har dog gode muligheder for ret hurtigt at tilbageerobre førerpositionen med flest værelser, for kæden er på vej med yderligere fem hoteller med cirka 2.200 værelser inden for de næste fire år.I forvejen har Scandic omkring 4.100 værelser fordelt på 24 hoteller i 14 byer over det meste af landet.- Det er i København og Aarhus, der er vækst, så det er dér, vi bygger. Vi er godt dækket ind og har ikke planer andre steder. Men vi svarer da pænt på alle henvendelser fra udviklere og investorer, faststår økonomidirektør Tonny Poulsen over for Licitationen - Byggeriets Dagblad.Hidtil største hotel på vejAllerede næste år skal den første røde snor klippes over - i Kødbyen på Vesterbro i København. Her står 370 værelser snart klar. Bygningen er tegnet af Danielsen Architects, og den norske pensionskasse KLP bliver ejer. Scandic har en overordnet strategi om at koncentrere sig om driften og lade andre investere i murstenene.Året efter, i 2019, er det planen at indvie Scandic Falconer på Frederiksberg blot et par kilometer væk.Her overtager Scandic det næsten historiske hotel og konferencecenter fra Radisson-kæden. Men først efter en større ombygning, totalrenovering og udvidelse af det ATP-ejede kompleks som tidligere omtalt i disse spalter.I 2020 forventes et nyt Scandic-hotel med konferencecenter at åbne i Scanport-erhvervsområdet tæt på Københavns Lufthavn.I 2021 følger hele to nye Scandic-hoteller: På Kalvebod Brygge gælder det Spectrum med ikke færre end 632 værelser - kædens hidtil største hotel. Her bliver ejerne af bygningerne norske investorer, mens Dissing + Weitling har sat stregerne.Samme år åbner et Scandic-hotel på Aarhus Havn med omkring 500 værelser. Det er tegnet af BIG med Bjarke Ingels i spidsen, mens investor er tøjmilliardæren Anders Holck Povlsen fra Bestsellerfamilien.Ny kapacitet i DanmarkSamlet er der tale om hotelbyggeri af omtrent 2.200 nye værelser, indviet over blot fire år. Alligevel mere end antyder økonomidirektøren, at der snart kommer meldinger om ny kapacitet fra Danmark, hvor kæden stadig har markant færre værelser end i Sverige og Norge.- Jeg går stærkt ud fra, at der kommer nyt fra København eller Aarhus inden for det næste års tid, siger Tonny Poulsen.Sideløbende med de store byggeprojekter er Scandic i gang med istandsætte og modernisere eksisterende hoteller.Tidligere i år afsluttede kæden et halvt års renovering af 101 værelser i Aalborg - den hidtil største modernisering til et " større tocifret millionbeløb" ifølge en pressemelding.Tonny Poulsen supplerer med en status over forestående projekter: - Vi er i gang med at renovere Scandic Glostrup med 120 værelser, og i Roskilde går vi i gang med at renovere vores hotel i midten af 2018 - begge steder runder vi 20 millioner kroner. Lidt længere fremme skal vi også i gang i Sydhavnen (i København, red.) - det er et større hotel, så prisen bliver nok 50-55 millioner.Det er i København og Aarhus, der er vækst, så det er dér, vi bygger Tonny Poulsen, økonomidirektør, Scandic .Scandic-koncernenNordisk/ nordeuropæisk hotelkæde - børsnoteret i Stockholm 24 danske hoteller med knap 4.100 værelser fordelt på 14 byer Langt de fleste bygninger ejes af investorer, som lejer ud til Scandic Fem danske projekter på vej med cirka 2.200 værelser Kødbyen/ Vesterbro (KLP - åbning i 2018) Falconer Centret/ Frederiksberg (ATP - 2019) Scanport/ Østamager (Skanska - 2020) Kalvebod Brygge/ København V (norske investorer - 2021) Aarhus Havn (Anders Holck Povlsen - 2021) Kilde: Scandic .
Over 2.000 værelser fordelt på en håndfuld nye hoteller. Sådan lyder de danske byggeplaner i Scandic, der har kig på et par projekter mere og også er i gang med flere større renoveringer.
Til kampfest mod kræft Testikelkræft lyder jo alt andet end festligt, men i Møllegade kan man faktisk være med til at feste til kamp mod sygdommen.Det står Kræftens Bekæmpelse for sammen med dj Mati &amp; Andersen. I selskab med et hav af andre dj's og musikere vil de under titlen ' Grab'em by the Balls' spille hiphop-inspireret trapmusik med en bas så tung, at den kan få det meste til at hænge.Lineuppet er stadigvæk ikke offentliggjort, men allerede nu er det på plads, at Dø Chef Dø kommer forbi. Sidste år spillede de på Smukfest, og de er efter eget udsagn »fire skandinaviske fyre afhængige af konfetti, ild og luftpistoler«. Hvad det så end betyder..Grab'em by the Balls. 31. maj, kl. 16-22.Møllegade, Kbh. N.Hoppeborg og børnehitsNår hele byen fester, skal børnene selvfølgelig også være med. Derfor er der igen i år BørneDistortion i Ørstedsparken 31. maj og ved Skydebanen på Vesterbro 1. juni.Temaet er ' mind, body and fun', hvilket slet og ret betyder, at ungerne skal lære noget, udtrykke sig med kroppen og have det skidesjovt. Musikken får lige et nøk ned, og technoen er skiftet ud med dj-duoen Av godaw, der har en kæmpesamling af gamle, glemte børnehits.Der er også hoppeborg, bamseworkshop, mad og stærk, stærk kaffe til forældre, der måtte have brug for det.Børne Distortion. 31. maj og 1. juni, kl. 14-16. Ørstedsparken, Kbh. K og Skydebanen, Kbh. V.Metalbands i ringhjørnerneDer er ikke meget rigtigdistortion på Distortion.I ved, sådan en tung forvrænget guitar i hænderne på en langhåret starut, der ikke er bange for at skrue sin forstærker op på 11. Men i Ullerupgade på Vesterbro er det lige præcis, hvad man får.Her er der nemlig Prime Time Streetparty, hvor der kun bliver spillet heavy metal, hardcore og djent. Som arrangørerne selv formulerer det: »Her er ingen basarm«. Koncerterne kommer til at fungere som en battle. Der er opstillet to scener lige over for hinanden, begge uden forhøjning.De i alt otte bands optræder to ad gangen og skiftes til at spille to sange for at dyste om, hvem der kan sætte den vildeste moshpit i gang. I midten af det hele vil der være en bar.Prime Time Streetparty. 1. juni, kl. 16-22.Ullerupgade, Kbh. V Langbordsmiddag med østers Det er en fast tradition på Distortion. Københavnermiddagen.Det startede i 2006 med en flæskestegssandwich på Isted Grillen, men udviklede sig over årene til at blive en decideret middagsoplevelse.Ideen er, at vi københavnere skal komme hinanden ved og møde vores naboer, og derfor sidder man bænket ved langborde.I år er det restauranten Værksted 1751, der står for maden, og de serverer blandt andet østers, blomkål med trø-fler og grillet lammeryg. For to retter og en flaske vin skal man af med 325 kroner.Københavnermiddag. 1. juni, 16.30-21.30.Sundevedsgade, Kbh. V.Broløftet vender tilbageEn anden ikonisk begivenhed på Distortion er broløftet.Knippelsbro, der løftes op til operamusik, hvorefter der så raves intenst i et minut, indtil den er nede igen. Efter i flere år at have været ude af programmet vender det i år tilbage 3. juni - dog i en lidt anderledes udgave. I stedet for at give den fuld gas, når broen står oprejst, bliver der nemlig et minuts stilhed for de nu afdøde dj-legender Djuna Barnes og Kjeld Tolstrup.Festes skal der dog også på dagen. Kulturtårnet og Distortion går sammen for for at fejre Knippelsbro, der fylder 80 år i år, med en ekstra sidste gadefest. Der er gratis adgang, god musik og svalende naturvin til tømmermændene.Knippelsbro 80 år &amp; Broløft. 3. juni, kl.15-19. Kulturtårnet på Knippelsbro, Kbh.WWW cphdistortion.dksebastian.f.wittrock@pol.dk .
DISTORTION GUIDE Glemte børnehits, battle på heavy metal, brofest med naturvin. Distortionprogrammet er spækket med gode oplevelser. Her er fem af dem.
Virkelig god hverdagsmadHos Issa i Sankt Jørgens Allé må man gerne slubre. Faktisk er det et udtryk for, at man er vild med maden, når man labber maden i sig på den lille izakaya Issa på Vesterbro.»Et afslappet lille hul i væggen, der serverer det uformelle japanske køkken, som vi ikke ser ret meget til i strømmen af ligegyldige sushikæder og dyre loungeagtige etablissementer, der forsøger at få danskerne til at tro, at japanerne kun spiser rå fisk«, skrev vores anmelder Sandra Brovall i sin firehjertede anmeldelse tilbage i 2013.Hos Issa kan man spise ramen, den salte pandekage okonomiyaki og - selvfølgelig - udonnudelsuppen, hvis tykke udonnudler giver rig mulighed for slubren.Issa. Sankt Jørgens Allé 6, Kbh. V.WWW issafoods.dk.God musik til madenBåde rå og forfinet. Sådan lød dommen, da vores anmelder besøgte den japanskinspirerede Jah Izakaya på Gasværksvej for lidt over et år siden.Jah er de jamaicanske rastafariers ord for Jehova, og heri ligger en hilsen til ejernes afdøde ven, Henrik Møll, der var byens førende jazz-dj og pladesamler med vægt på sort musik. Og der er da også lagt vægt på den gode musik hos Jah Izakaya - uden at man slækker på kvaliteten på tallerkenen.»Jah Izakya er et tiltalende sted på mange måder«, skrev vores anmelder, der kvitterede med fire (store) hjerter for god mad »uden noget bullshit eller gejl«. Jah Izakaya. Gasværksvej 21, Kbh. V.WWW jahizakaya.dk.Panasiatiske schlagereThe Market gør sig i det, vores anmelder tilbage i 2016 kaldte for »professionelle, sikre og lidt sjælløse fortolkninger af de populære schlagere fra Asien«. Køkkenet henter inspiration fra hele det asiatiske kontinent, men er man i japansk humør, kan man fint sammensætte sin egen menu fra Solens Rige.Start med misosuppe, mæsk dig i lidt sushi og tempurastegte grøntsager on the side og slut af med yuzu-creme og ingefærmarengs til dessert.Skyl ned med en 1,8 liter stor sake i Honjozu-shu-stilen, det hører sig ligesom til.The Market. Antonigade 2, Kbh. K.WWW themarketcph.dk.Ramen på internationalt topniveauDer var lige en overgang, hvor det føltes, som om man ikke kunne gå fem meter i København uden at støde på en nyåbnet ramenbar, og i dag har både Papa Ramen og Mikkellers Ramen to Biiru hver især to filialer fordelt på Nørrebro, Indre By og Vesterbro. Men skal man tro Ibyens madanmelder Sandra Brovall, er der ingen tvivl om, hvor man skal lægge sine ramendollars. Det skal man i Nansensgade, hvor den lillebitte Slurp Ramen - der ikke engang har et kundetoilet - serverer, hvad Brovall kalder »en ramen på internationalt topniveau«. En del af æren for den høje klasse skyldes stedets japanske nudelmaskine - en badass i metal ved navn Suzy til en værdi af 220.000 kroner. Du kan dog kun smage Suzy efter i sømmene til aftensmad, for Slurp åbner først kl. 17.Slurp Ramen. Nansensgade 90, Kbh. K.WWW slurpramen.dk.Gademaden»Det er sympatisk, at Kuma kaster sig over en gren af det japanske køkken, som er underrepræsenteret herhjemme«, skrev vores anmelder Sandra Brovall, da hun sidste forår anmeldte det lille gademadssted på Nørrebro.Forventningerne var i top, men især tilsmagningen i okonomiyaki og yakitori-sticks lod desværre en del tilbage at ønske. Men måske er det blevet bedre siden.Uanset hvad er Kuma SU-venligt i pris, og så er det et af de få steder i byen, hvor man kan smage japansk streetfood.Kuma. Jagtvej 101, Kbh. N.WWW kumacopenhagen.comibyen@pol.dk .
Det er ikke, fordi byen ligefrem bugner af japanske restauranter. Men i anledning af anmeldelsen af Midori kommer her fem andre bud på, hvor du smager Japan i København.
Alt imens Vesterbro i København forbereder sig på gadefesten Distortion, sidder rumænske Banica Mircea på trapperne foran Mariakirken i Istedgade, kun få hundrede meter derfra. Han er 26 år og kom til Danmark for 10 år siden i håbet om at kunne finde et job i velfærdssamfundet mod nord.Men ar i det mørklødede ansigt, manglende tænder og det slidte tøj vidner på afstand om, at han aldrig har formået at realisere den drøm, han kom hertil for. Og det lægger han heller ikke selv skjul på. På engelsk fortæller Banica Mircea om det liv, han lever i Danmark.»Jeg har altid boet på gaden. Sommetider bor jeg i lejre, og andre gange sover jeg alene på gaden, men jeg er glad for at være i Danmark, og jeg vil gerne have et job. Jeg er god med mine hænder, så jeg vil gerne lave noget håndværk,« fortæller han, mens han peger fascineret på Mariakirken.KonfrontationerDe seneste uger har romaer som Banica Mircea været et varmt diskussionsemne blandt politikerne på Christiansborg, efter at medier har berettet om konfrontationer mellem danske hjemløse og romaer.Senest da der mandag opstod et slagsmål mellem en flok romaer og danske hjemløse. Slagsmålet blev filmet og lagt på Facebook.Onsdag kunne statsminister Lars Løkke Rasmussen (V) så fremsætte et nyt lovforslag, der fordobler straffen for ' utryghedsskabende tiggeri' fra syv dages betinget fængsel til 14 dages ubetinget fængsel, efter at man den 1. april gjorde det forbudt at etablere og opholde sig i lejre, der skaber utryghed i nærområdet.»Vi vil ikke acceptere utryghedsskabende romaer,« lød det fra statsministeren.Blandt romaerne foran Mariakirken er det imidlertid ikke meget, man har mærket til den sidste tids virak, der netop omhandler dem.For de er og må ikke være en del af det danske system, mener Banica Mircea.»Jeg tror, at mange romaer her i Danmark føler, at det er vores baggrund som romaer, der gør, at systemet ikke vil tage sig af os, og så har vi ikke andre muligheder end at leve og bo, som vi gør nu.« 38-årige Trusca Sorin Catalin er en af dem, der sidder med den følelse.Han befinder sig i området omkring Mariakirken og har sin daglige gang på Vesterbro. På gebrokkent engelsk fortæller han, at han også oplever modstand fra det danske system. Ifølge ham fordi han er fra Rumænien.»Jeg kom hertil for at arbejde. Jeg er uddannet tømrer i Rumænien og har fem børn derhjemme. Men jeg kan ikke få arbejde nogen steder, fordi jeg er fra Rumænien.«.Kamp om pantMens BT taler med Banica Mircea kommer en anden fra gruppen forbi.Han er iklædt en vest, der er uddelt af Distortion. Bag på vesten står der, at han samler flasker, og han spørger, om vi er repræsentanter fra Roskilde Festivalen, fordi han gerne vil samle flasker for dem.»Og det er flaskerne, som vi kæmper om,« fortsætter Banica Mircea med henvisning til mandagens konfrontation med danske hjemløse.»Vi kæmper om flaskepanten, og det skaber konfrontationer, når vi er så fattige,« siger han, men fastslår, at han ikke var med i mandagens slagsmål, ligesom han heller ikke kan genkende det billede, der er blevet tegnet af romaer som kriminelle.Han bliver afbrudt af en anden kvinde. Hun vil ikke have, at han taler med os, fordi medierne er skyld i, at politiet hele tiden rydder deres lejre, mener hun.Om få timer skal flere af romaerne, der holder til foran Mariakirken, ud at samle flaskepant. Nattesøvnen foregår på gaden, og i dag mødes de igen foran Mariakirken.Sådan forløber de fleste dage.sboa@bt.dk '' Jeg har altid boet på gaden.Sommetider bor jeg i lejre, og andre gange sover jeg alene på gaden, men jeg er glad for at være i Danmark Banica Mircea.
LIVET PÅ GADEN Det danske samfund giver ikke romaerne mange muligheder for at leve et almindeligt liv, når de kommer til landet. Derfor er de ifølge dem selv tvunget til at bo på gaden og leve af flaskepant.
Frank Jensen tager presset på det københavnske boligmarked og de opadgående priser »dybt alvorligt«. »Det giver udfordringer i forhold til at skaffe boliger til mennesker med helt almindelige indkomster og til udsatte borgere. Det er netop derfor, der er brug for politik, og at politik kan gøre en forskel. For selvfølgelig kan vi regulere markedet - ikke det hele, men dele af markedet«. Han nævner den planlov, der blev ændret under Helle Thornings statsministerperiode, som Københavns Kommunes vigtigste politiske instrument. Siden 2015 har kommunen nemlig haft mulighed for at kræve, at hver fjerde bolig bliver almen, når der laves nye lokalplaner.»Det er vores helt store våben i kampen mod en vip-by«. Du nævner selv de udsatte borgere. Selv om de almene boliger bliver bygget så billigt, som det er muligt, vil huslejen ofte være for høj for lavtlønnede mennesker, for eksempel en enlig kassedame med to børn.Er der overhovedet nogen muligheder for, at de kan få en bolig i København, hvor de faktisk kan betale huslejen? »En meget stor del, 45 procent af den samlede boligmasse i København, er toværelses og derunder. For udlejningsmarkedets vedkommende er en meget stor del af disse lejligheder omfattet af huslejeregulering, hvor huslejen altså ikke er sat fri, men er omfattet af den omkostningsbestemte husleje (hvor der er loft over, hvor høj huslejen må være, og hvad den må stige, red.)«. »Det gør, at København ikke har udviklet sig, som vi har set i andre byer i Europa, hvor de med små indkomster for længst er presset ud af byerne. Sådan er det ikke gået i København, og sådan skal det heller ikke gå. Lad os derfor holde fast i, at der er en regulering af markedet i den eksisterende boligmasse, og der, hvor vi bygger nyt, bygger vi blandet, ikke kun til vip-mennesker, men til mennesker med almindelige indkomster.Også i de lækre havnenære dele af byen«, siger Frank Jensen, der dog erkender, at det er et problem, at nogle lejligheder oplever dramatiske huslejestigninger som følge af renoveringer.»Der er noget, der ikke fungerer lovgivningsmæssigt med to vidt forskellige regelsæt, der giver kæmpe prisforskelle - enten en stram regulering eller ren markedsleje. Det bør Christiansborg gøre noget ved og få de to regelsæt skrevet sammen«. »Det er blandt andet derfor, at jeg er så varm en fortaler for de almene boliger, fordi adgangen er mere retfærdig. Hvor de billige lejelejligheder i høj grad lejes ud i lukkede kredsløb, bliver langt de fleste almene boliger lejet ud efter anciennitet og venteliste«, siger Frank Jensen, der også understreger, at han er klar over, at det er svært at få fingre i en billig lejelejlighed i København, netop fordi de ofte udlejes i »lukkede kredsløb«. Skal der kigges på den måde, kommunens ret til at anvise lejligheder i det almene byggeri til bestemte grupper af mennesker bliver brugt, så man i højere grad ikke hovedsagelig anviser til mennesker med sociale problemer, men også til lavtlønnede? »Vi har jo en aftale med den almene sektor i København med fleksibel udlejning.Den har gjort, at vi har fået en mere blandet beboersammensætning i de områder af byen, som havde et stort antal udsatte borgere. Den fleksible udlejning er brugt til at sikre, at flere af beboerne har et arbejde eller er under uddannelse.Så mere end hver femte lejlighed bliver uden om den traditionelle kø lejet ud til folk i arbejde eller studerende.Men der er stadigvæk også et behov for, at man kan lave boligsocial anvisning«. Du har åbnet mulighed for, at udviklingen af en ny bydel på det nuværende godsbaneterræn på Vesterbro bliver fremskyndet.Ser du der nogle muligheder for samarbejde med for eksempel private investorer om ad frivillighedens vej at komme længere end 25 procent almene/billige boliger? »Heldigvis vil flere og flere private investorer gerne samarbejde med den almene sektor. På Arkivgrunden ved siden af DR på Amager har udviklingsselskabet Calum i et byggeri blandet almene og private boliger og ungdomsboliger i den samme karré, og den slags ser jeg gerne mere af. Min drøm for det nye område - Lille Vesterbro, som vi kalder det - er, at vi får mulighed for at lave noget eksperimenterende byggeri, hvor vi tænker fællesskab på nye måder«. »Det er ikke et problem at få nogen til at bygge. Vi har lige fået tallet for 2017, hvor der blev færdiggjort 5.068 nye boliger.Det er det største tal for et enkelt år siden 1937«Der, hvor vi bygger nyt, bygger vi blandet, ikke kun til vipmennesker, men til mennesker med almindelige indkomster.Også i de lækre havnenære dele af byen Frank Jensen, overborgmester.
Frank Jensen, socialdemokratisk overborgmester i Københavns Kommune, erkender, at der er noget lovgivningsmæssigt, som ikke fungerer, når man har to forskellige regelsæt, der giver store prisforskelle på lejligheder i byen.
FOR DE LÆKKERSULTNE OFFICERSMESSENLad munden løbe i vand i Byparken, mens du går på opdagelse blandt lækre småretter og kolde forfriskninger. Lokale spisesteder som blandt andet Sårt, Mefisto og Spiselauget inviterer til madmarked i Byparken under hele Festugen. Her kan du få stillet sulten, som et lille pusterum under Festugens mange arrangementer. Du kan sætte tænderne i et stort udvalg af forskellige retter med priser, der begynder ved 25 kroner og opefter, så der er noget for enhver smag og pengepung.FOR DE SMÅ SLOW PARKI Byparken ved Rådhuset har Festugen skabt et eventyrland beboet af en hel flok levende snegle. Her inviteres publikum til at sætte farten ned i snegletempo, når de besøger en lille verden lavet af træ, metal, jord, planter og knogler. Inde i den lille legesyge verden er der placeret en yurt, et lille telt, der huser snegleforlystelsesparken "Slow Park". Teltet rummer 12 besøgende ad gangen, som kan lade sig underholde af de dovne, men dygtige snegleartister, der benytter rutsjebaner, liner, trapez og pariserhjul. Det perfekte sted til at sætte farten ned og forsvinde ind i sneglenes langsomme eventyrverden.FOR MUSIKNYSGERRIGE UNDERSTRØMI den sidste weekend af Festugen får byens spirende musikmiljø en central scene, når festivalen "Understrøm" inviterer til gratis koncerter.Koncerterne finder sted på tre scener fordelt i Mølleparken, ved Immervad og under Sankt Clemens Bro. Åen bliver dermed en åben kanal for byens talentfulde musikere. Koncerterne er blevet til i samarbejde med lokale ildsjæle, der på egen hånd har sammensat musikprogrammet for hver deres scene. Som publikum kan du følge scenerne langs åen og tage på nye musikalske opdagelser.FOR KUNSTINTERESSEREDE AARHUS STREETART FESTIVALFarverige grafftidåser og sprittuscher indtager Festugen, når det lokale urban art-galleri, Galleri Grisk, inviterer til en af Nordeuropas største streetart-begivenheder. En gruppe af de mest anerkendte streetart-kunstnere kommer til byen, som i løbet af ugen hver vil male to nye værker på store, opstillede vægge i Rådhusparken. Som publikum har du mulighed for at være med hele vejen fra proces til færdigt resultat. Der vil være guidede ture og debatter, så publikum kan komme tæt på både kunstnere og kunstarten.FOR KREATIVE SJÆLE UJAZZOplev en helt ualmindelig og uforudsigelig jazzkoncert, når spillestederne Voxhall og Atlas lørdag den 2. september inviterer til Ujazz. Her hyldes musik og musikere, der ikke er bange for at gå nye veje. Ujazz er en festival for eksperimenterende musik på tværs af genrer, hvor publikum inviteres med på en grænsesøgende musikalsk rejse, mens improvisationen stortrives. Når musikerne indtager scenen er intet forbudt, og alt er muligt. Ønsker du at blive udfordret rent musikalsk, er Ujazz sikkert lige noget for dig.FOR DE VIDELYSTNE DINNER &amp; DOCSSamtaler bliver ofte hyggeligere og dybere over et godt måltid. Under Dinner &amp; Docs får publikum en kulinarisk oplevelse kombineret med tre spændende dokumentar film, der vises over tre aftener hos Galleri V58. Efter visningen af de forskellige dokumentar film kan publikum møde instruktøren til en uformel debat over en middag, som forhåbentlig får snakken mellem skaberen og seeren til at flyde.Tanken bag Dinner &amp; Docs er at skabe et alternativ til normale biografoplevelser ved at skabe nærvær om filmoplevelsen rundt om middagsbordet.temasektion@jp.dk Fakta: FOR URBANE LIVSNYDERE VESTERBROFALDETVesterbro Torv er i sin nuværende form et trafikalt knudepunkt, men under Festugen bliver torvet omdannet med et stort stillads formet som en trappe, der ender i et grønt byrum med træer på toppen. Et vandfald vil falde fra toppen af stilladset, mens den rislende lyd af vand skal stå i kontrast til torvets tra-fikstøj. Vesterbro Torv forvandles dermed til en fredelig oase midt i byen, hvor der er plads til at slappe af i et attraktivt og naturrigt byrum, der taler til alle sanserne. Projektet skal være et debatskabende pejlemærke for, hvordan vi ved hjælp af natur og sociale fællesskaber styrker livskvaliteten i bymidten.FOR NATURELSKERE FLOWER POWER 2017Under hele Festugen bliver Bispetorvet hver aften forvandlet til en virtuel blomsterhave. Tre lyshaver vil dekorere den centrale plads med projektioner af blomster og planter fra den danske flora. De farverige planter gennemgår forskellige faser, mens de vokser op, springer ud og visner hen. For at illustrere at skellet mellem det natur-og menneskeskabte udviskes, må blomsterne vige, mens publikum bevæger sig rundt på værket." Flower Power 2017" er skabt specifikt til byen og Festugen af mexicanskfødte Miguel Chevalier, der har cementeret sit navn blandt den absolutte elite inden for virtuel kunst. Med sit inkluderende og interaktive værk inviterer han Festugens gæster til selv at gå på opdagelse og bygge bro mellem det digitale og det organiske.
Startskuddet til Aarhus Festuge lyder i dag med en stor åbningsfest på byens nye havneplads mellem Dokk1 og Navitas, hvor blandt andre det lokale band Folkeklubben spiller gratis koncert. En uge med et festfyrværkeri af kulturelle arrangementer venter forude. Men hvad skal du opleve? Jyllands-Posten serverer her otte bud på begivenheder, der er værd at kigge forbi.
S torcentre, storcentre, storcentre.Jeg elsker storcentre! STOR-CENTRE!! Men at sidde på stenbroen og sige det højt føles nærmest forbudt.Jeg ser mig skyldbetynget omkring. Gad vide, om de kunne høre det nede i Jægersborggade? Eller endnu værre, henne omkring Enghave Plads? Gud forbyde det! Men altså, omvendt gider jeg heller ikke gå og putte med det længere.For jeg elsker storcentre. Eller rettere, storcenteret. For det er i højere grad konceptet end det enkelte center, jeg er begejstret for.Hvad er det, der begejstrer? Don't even get me started! Det er drømmen om overfloden, der får Dagbladet Informations redaktion til at slå korsets tegn. Det er fascinationen af de glitrende skilte og reklamer, de sindssyge mængdetilbud med gule versaler og udråbstegn, uendeligt udvalg af sidste salgsdato-ignorant slik og farverige candyflosser og Nike Shox-sko og pusherjakker (seriøst, hvem har nogensinde frosset i et storcenter!?) og slagteribelysning, så hele sanseapparatet er ved at springe i luften på tom kalorie-OD.Det er storcentrets legemliggørelse af den forbudte forbrugerisme, det er prolfaktoren på max volume, teenageflirten på rulletrapperne, barnegråden efter tabt slikpind, lukkede dankort og kæntrende ægteskaber og klamme toiletter og mad på bakker og alle Niko Grünfelds biodynamiske overskudsmorgener henrettet befriende brutalt på den dårlige smags e-numre-udsmykkede alter.Storcentret har alt og er alt: det gode, det dårlige, det brutale, en øjebæ og en babusjka, indkøbsturens schweizerkniv og Politiken-segmentets mareridt nummer ét.Og så repræsenterer storcentret samtidig en helt bestemt nostalgisk følelse for os, der er vokset op i periferien af de større provinsbyer, hvor vi i begyndelsen af 00' erne har søgt ly i storcentrets forjættede slaraffenland.Storcentret er derfor stedet, mange af os provinsbørn føler os hjemme. Også dem, der egentlig ikke vil indrømme det, og som i stedet ser med foragt fra deres forældrekøb nær Sønder Boulevard over mod Fisketorvet, de kun nødtvungent besøger, hvis de andre biografer er optaget.For storcentret er et nostalgisk åndehul, som minder os om hjemegnens Vestsjællandscenter, Rosengårdcenter eller Koldings og Næstveds storcenter.Centre, der var alle centrale livsbegivenheders moder.Det var her, de fleste af os flirtede for første gang, smagte kødklister på kebab house og blandede X-Ray energidrik med Karloff-vodka i vores Eastpaks. Vi prøvede nye Playstation-spil eller Nokiatelefoner i Fona og sendte længselsfulde blikke efter Diesel-trøjerne i Sam's og pigerne fra de andre skoler.Det var før Tinder og Chili-Klaus og voksenbekymringer og dengang, selv børn og unge på helt brinkmannsk vis kom hinanden ved IRL.Og de findes også i København, storcentrene.Faktisk ret mange steder. I Vanløse, Rødovre, Frederiksberg, Lyngby - og på Amager har de fandeme to! Og så er hver og et (okay, Frederiksberg Centret er lidt fint på den, men alligevel) klinisk renset for alt det, København ellers er ved at blive: fordyret, forfi-net, forhipsteret og forjættet for helt almindelige mennesker; en by, hvor man efterhånden skal være ret god med bitcoins for at have råd til at gå på kaffebar på Vesterbro, hvis man er på SU (eller freelancejournalist).Det er derfor, jeg elsker storcentre! Så mens I andre jazzer derudad med jeres naturvin, triller jeg en tur i Field's. I Shox og North Face. Ses!.ibyen@pol.dk Fakta: MIKROPORTRÆT Johan BendtsenAlder og beskæftigelse? »27 og freelancejournalist«. Hvilket storcenter er du - så at sige - selv vokset op i? »Vestsjællandscentret! Med TP Musik og taekwondoopvisninger og en slush ice i neonfarver«. Hvad er dit all-time favoritstorcenter i københavnsområdet? »Altså, klientel-wise findes intet på niveau med Fisketorvet! S-togene skaber en kulturel smeltedigel, hvor orange foundationhud og camouflage cargo-pants fra Vestegnen blander sig med de nordlige forstæders 13-årige knægte i hesteskjorter. Tilsæt så en enkelt Vesterbro-hipster, der er blevet hypnotiseret af, at en, der hedder Gorm, har valgt at kalde sin pizzabiks for en restaurant. Så har du fandeme et dejligt mix!« Hvilket storcenter skal man besøge i weekenden for at få den optimale storcenteroplevelse a la Johan? »For nybegyndere er Field's god: Start med brunch på Burger King, leg derefter med pænt dyr elektronik i Elgiganten, undr dig højlydt over priserne på gummistøvler hos Ilse Jacobsen (snap det evt. til vennerne med et ' WTF!'), prøv et nyt skydespil hos GameStop, nyd Restaurant Nachos som mellemmåltid, tjek Orion ud for ordentlig frækt undertøj, køb energidrik fra Centerkiosken for lige at skylle oplevelsen ned, få lavet negle hos Le, hæng lidt på nogle af de mange bænke eller gå efter smagsprøver i Bilka og slut af med middag på Dalle Valle + evt. bio med stor popcorn«.

Før i tiden var det nemt at have fordomme, man kunne bare skele til folks forbrugsmønstre og konkludere, hvor de boede, hvilken uddannelse de havde, og især hvad de stemte.Gik man i Irma efter økologiske gulerødder, lagde dem i 2CV'en og svingede forbi lilleskolen på vej til kolonihaven i Brønshøj, så var man blød og venstreorienteret med en længere videregående uddannelse.Man læste med andre ord Information.Kørte man derimod Ford Granada, handlede Jolly Time i Kvickly og kørte børnene til fodbold i Hvidovre, så stemte man på CD og arbejdede i et speditions-firma. Den første gruppe tog toget på cykelferie til Alsace, den anden smækkede campingvognen efter slæden (noget, ingen 2CV nogensinde er blevet kaldt) og tog til Gardasøen.Jeg insinuerer ikke, at politisk ladede forbrugsmønstre ikke eksisterer i dag, så langt fra, og mange af de traditionelle normer består i bedste velgående, men i takt med mediebilledets fragmentering er signalværdierne for vore valg med pengepungen blevet så komplicerede, at man ganske uforvarende kan risikere at udtrykke ideologiske tilhørsforhold, man meget nødigt vil associeres med.Et klassisk eksempel på forbrug med signalværdi er mad: Økologi er noget red-planeten-pjat, skulle man tro, og endnu mere frelst er den nærmest nyreligiøse biodynamik, hvor halvmåneformede marker skal velsignes med kobberspyd og drikkevand skal energeres. Igen: Lunt placeret hos denne pamflets kernelæsere. Men hvorfor sælges biodynamiske naturvine og fritgående økokalve så primært på Michelinstjernede gourmetpaladser nu til dags? Der er da ikke meget minushæl og utrimmet skæg over at give 5.000 kroner for et måltid for to på en tirsdag? Det skyldes simpelthen, at det er blevet trendy for en yngre og langt mindre ideologisk gruppe at gå op i naturlig produktion, og derfor risikerer hr. og fru pensioneret gymnasielærer at måtte kæmpe om den sidste pose Fair Trade-linser med en (næsten færdig) performancedesignuddannet sommelier fra et lille ' spisehus' på Vesterbro, der har flere tatoveringer end de har Fjällräven-logoer.Hvilke han i øvrigt i 2017 også har flere af.Transport er et andet område, som er blevet svært at overskue.Den eneste person, jeg kender i dag, der kører 2CV, er under 30, politisk liberal og arbejder i en bank. Og den store, gamle, benzinslugende Mercedes, man forventer at se foran et autoværksted i Næstved, hører i dag bedre hjemme blandt tv-værter og reklamechefer på Østerbro. At cykle på arbejde er derimod ikke længere en ordinær nødvendighed for kvinder med job i det offentlige. Det er blevet en aggressiv overskudsmarkør for velbjærgede markedschefer og konsulenter, der ræser gennem morgentrafikken i et inferno af lycra og skæld-ud.Et særligt tåkrummende eksempel på, hvor svært det er at følge med, kan tilskrives folketingets forkvinde, Pia Kjærsgaard.Der går ikke en måned, uden at det lykkes hende med al den passivt-aggressive, nedladende afsky, hun så fuldendt mestrer, at beskrive enten Radikale Venstre, Røde Kors eller bare en tilfældig cykelsti, hvor der cykler særligt mange muslimer og nycirkusartister, med en parallel til ' café latte'.I Kjærsgaards øjne symboliserer café latte altså alt, der er kosmopolitisk, udadvendt, moderne og åbent.Intet kunne dog være fjernere fra sandheden; café latte er for længst gledet ud af sortimentet på de dyre caféer på Vesterbro og Århus' latinerkvarter og ind i Bilkas; med lidt held både skridtlun serveret i et papbæger hos bageren og som portionsindpakket pulver på hylden ved siden af Nescafé.Skal man generalisere groft - og det bør man jo i klummer - er der, på linje med running sushi, Naser Khader og stand up comedy, i dag langt mere DF end ' Radicool' over en kop latte. Så må man blot håbe for Kjærsgaard, at det også er gået hendes vælgeres næser forbi.Klummen er udtryk for skribentens egen holdning Espen Fyhrie er debatvært på information.dk.esf@information.dk Den eneste person, jeg kender i dag, der kører 2CV, er under 30, politisk liberal og arbejder i en bank.
Det er tæt på umuligt at udtrykke sit klassetilhørsforhold gennem forbrug. Biodynamiske vine er ikke for hippier, men for gæster i Michelinstjernede gourmetpaladser og cafefolket i København har overladt café latten til provinsens Bilka-cafeterier.
Danmark er et demokratisk land bygget op omkring fundamentale retsprincipper. Principper, der er sat i verden for at opretholde magtens tredeling og beskytte borgerne mod statens vilkårlige magtudøvelse.Den teknologiske udvikling har ført mange nye muligheder med sig, og særligt internettet har markant forandret måden, vores dagligdag fungerer på. Alt, hvad vi foretager os i den digitale verden, bliver registreret, og vores ' digitale jeg' bliver konstant analyseret med henblik på at forudsige og påvirke vores adfærd - indtil videre mest af kommercielle aktører som Google og Facebook.Men i de kommende år vil måden, politiet arbejder på, i høj grad også blive påvirket af den teknologiske udvikling, og de mange nye muligheder kan risikere at sætte vores basale rettigheder som borgere i samfundet under pres.Det nye POL-INTEL-system bliver for tiden rullet ud rundtom i landets politikredse, og det vil radikalt ændre på måden, man foretager en efterforskning på.Systemet har til formål at sikre, at politiet ved anvendelse af databaserede analyseværktøjer bliver bedre klædt på til at forudse og efterforske forbrydelser.Systemet blev stemt igennem den 1. juni 2017, hvor lovforslaget blev mødt med væsentlige bekymringer og skarp kritik fra flere organisationer gennem deres høringssvar. Bekymringer om krænkelse af retssikkerheden, som vi deler.Man kan kritisere det nye itsystem på flere områder.Indledningsvist får systemet adgang til en udefinerbar mængde af data, da loven giver adgang til at indhente oplysninger fra både politiets egne systemer og øvrige kilder.Politiet vil derved i praksis kunne indhente din fuldstændige internethistorik på kommercielle vilkår - det vil sige uden indhentelse af en forudgående retskendelse. Dette kan potentielt sætte det helt basale princip om domstolskontrol ud af kraft - et princip, som har til formål at beskytte borgerne mod vilkårlig og uretfærdig magtudøvelse.Oplysninger, som politiet på nuværende tidspunkt indsamler efter indhentelsen af en retskendelse, vil nu kunne indhentes, anvendes og gemmes uden forudgående retskendelse. Systemet vil for eksempel kunne blive tilført oplysninger fra nummerpladegenkendende kameraer eller oplysninger købt på kommercielle vilkår af databrokere, som i karakter minder om de oplysninger, politiet normalt indhenter på baggrund af en retskendelse. Beskyttelseshensynene bag retsplejelovens og grundlovens regler om boligens ukrænkelighed og reglerne om indgreb i meddelelseshemmeligheden sættes derved ud af funktion.Derudover vil visse typer er personer, som oftere fremgår i politiets registre, risikere at opleve en stigmatiserende effekt, da størstedelen af systemets data stammer fra deres egne registre.For eksempel risikerer en person, der er blevet dømt for vold for et par år siden, og som tilfældigvis opholder sig på Vesterbro i et tidsrum, hvor der bliver begået et voldeligt overfald, at blive gjort til genstand for mistanke på baggrund af systemets analyser. Systemet kan nemlig udpege personen som en mulig gerningsmand. Personen risikerer derved at blive genstand for en efterforskning og underlagt en række straffeprocessuelle tvangsindgreb, selv om han ikke konkret har pådraget sig mistanke om andet, end at han opholder sig på Vesterbro på en cafe eller hos en kæreste.De personer, der bliver udpeget i systemets analyser, risikerer desuden at blive gjort til genstand for ransagninger, telefonaflytninger eller sågar udsat for frihedsberøvelse som følge af tiltroen til kvaliteten af systemets analyser. Risikoen er desuden, at den reelle gerningsmand måske bliver overset, fordi han eller hun ikke figurerer i systemets analyser.Fiske med garnDansk efterforskningstradition har indtil nu bygget på et princip om, at politiet arbejder ud fra en konkret mistanke. Derved sikres det, at det kun er de personer, der efter en konkret vurdering findes at have foretaget sig noget mistænkeligt, som underkastes de meget omfattende tvangsindgreb - det kan for eksempel være telefonaflytning, ransagning eller varetægtsfængsling.Politiet vil med andre ord fi-ske med net i stedet for med stang, hvilket bryder med den danske efterforskningstradition.Et demokrati er bygget op om en lang række principper, principper, der alle har til formål at sikre borgernes friheder og rettigheder.Et demokrati er skabt for at sikre den rette balance mellem den individuelle frihed og samfundet.Forudsætningen for ethvert velfungerende demokrati er retten til at tale og tænke frit. Denne ret forudsætter, at man ikke lever i frygt for mistænkeliggørelse.Og netop derfor er politiets nye system problematisk for retssikkerheden og det demokratiske retssamfund.debat@information.dk Politiet vil derved i praksis kunne indhente din fuldstændige internethistorik på kommercielle vilkår - det vil sige uden indhentelse af en forudgående retskendelse.
Politiets nye efterforskningsmetode risikerer at sætte forudgående domstolskontrol ud af kraft. Derfor kan den undergrave borgernes tillid til politiet og myndighederne.
Jeg har boet til leje på Vesterbro, Nørrebro, Frederiksberg og Islands Brygge. Alle relativt korte lejemål, hvor jeg var overladt til andres forgodtbefindende. Det var da også blandt andet derfor, at det var en stor glæde at kunne skrive under på det første boligkøb for en række år siden. Ens helt eget hjem.Det var en andelsbolig. Min kæreste og jeg kiggede også på ejerlejligheder, men vi følte ikke, at vi kunne få det, vi gerne ville have, i det prisleje, vi mente var passende. Siden dengang er prisen på ejerlejligheder dog blot gået én vej og det med større skridt end andelsmarkedet.Det var en udvikling, de fleste, der havde fulgt med i det københavnske boligmarked, godt kendte til. Men i sidste måned bekræftede tal fra Danmarks Statistik så den viden.Her kunne man se, at fra 2014 frem til sommeren 2017 var prisen steget med 16 procent for andelslejligheder, mens det tilsvarende tal for ejerlejligheder var 32 procent. Og 35 procent i København.Min kæreste og jeg vidste selvfølgelig godt, at andelsmarkedet var et andet og mere fastlåst marked end ejermarkedet. Så det var med åbne øjne i forhold til de to markeders forskelle i afkast, at vi lidt senere skiftede den første andelsbolig ud med en anden og lidt større et par hundrede meter væk. I en mindre andels forening.For ja, vi har da venner og bekendte, som har set deres ejerlejligheder stige med millioner af kroner siden finanskrisen slap kløerne i boligmarkedet. Jeg har så også venner og bekendte, der sad fast i de kløer i årene umiddelbart efter krisen.Siden er de dog sluppet fri igen med de mange års opadgående vækstkurver på de københavnske boliger. Foran os er der snak og spekulation om en forestående bolig boble. For det kan da vel ikke blive ved? Og se, hvad der sker i Stockholm og i Oslo, hvor priserne rasler ned. Godt nok fra et højere niveau end i København, men stadigvæk. Jeg læser og hører det fra alle mulige kanter - topchefer fra Nordea og Danske Bank, tidligere overvismænd, nationalbankdirektøren.Alle har de i denne avis talt om uholdbare prisudviklinger på bolig markederne i de danske storbyer.Man skal selvfølgelig helst købe bolig med langt ejerskab for øje, men vil man virkelig stå på, når en top kan være ved at være nået? Derfor - og af mange andre grunde - føler jeg mig ganske godt tilpas i andelslejligheden på Vesterbro. Den er da også på et par år steget med omkring en femtedel. Så afkastet har indtil nu ikke været helt så ringe endda.Og afkastet kunne endda have været større, hvis der var tale om en forening, der kun fokuserede på den slags. Men vi har haft og har stadigvæk en diskussion om andelstanken - i hvert fald den del som handler om, at alle folk skulle have en mulighed for at få foden indenfor på det københavnske boligmarked. På et marked, der kan synes at løbe mere end en anelse løbsk i disse år.Vi kunne således have valgt at skrue helt op for andelskronen, efter at vi for en række år siden begyndte at få valuarvurderet vores forening. Foreningen har i stedet valgt at hensætte en reserve i stedet for at opskrive værdien fuldt ud i forhold til vurderingen.Men der er da bestemt kræfter, der ønsker, at vi skal banke fuldt ud til andelskronen. Især blandt dem, der står med overvejelser om at sælge.Her er der dog også det at sige, at det ikke kun handler om ideologi. For står vi på toppen af et marked, så kan vi jo lige så vel risikere at skulle sænke andelskronen inden for en kort årrække. Og så gambler man med andelshavernes privatøkonomi.Stefan Singh Kailay er Berlingske Business' pengeredaktør.Vil man virkelig stå på, når en top kan være ved at være nået?.
KLUMME.
I 2017 har det været en af de helt store dagsordener, bandekrigen.Der har siden forsommeren været over 30 skudepisoder i gaderne mellem forskellige grupperinger af danskere med anden etnisk baggrund, og i foråret fik vi endnu en bandepakke.Men bandekrig som fænomen i Danmark er ikke nyt, og i denne måned er det præcis 40 år siden, at den første danske rockerkrig tog sin begyndelse.Fredag 28. oktober 1977 blev en 18-årig fyr ved navn Carsten overfaldet, mens han sad på Amager-værtshuset Løjtehus. Han var medlem af Nøragersmindebanden fra Vestamager og fik den aften tæsk af en gruppe unge mænd fra motorcykelklubben Nomads MC.Overfaldet førte til en optrapning mellem de to grupper, som voksede og blev til henholdsvis Bullshit og Hells Angels. I tiåret 1977-87 udviklede konflikten sig til de voldsomste væbnede kampe i Danmark efter Anden Verdenskrig, og i alt ti unge mænd blev dræbt i kampene mellem de to grupper: ni bandemedlemmer - heriblandt de to Bullshit-rockere, der døde i dobbeltdrabet på Søpromenaden i 1983 - og et uskyldigt offer.Da konflikten begyndte i efteråret 1977, var overfaldsmændene fra klubben Nomads MC netop flyttet til nye lokaler på Islands Brygge på Amager, tæt på Langebro. Samtidig holdt Nøragersmindebanden, en gruppe knallertrødder, til på Vestamager omkring deres lokale ungdomsklub.Banden fra Vestamager bestod primært af hjemmeboende unge. De var vokset op i et kolonihaveområde i faldefærdige huse uden kloakering og indlagt vand. På den nybyggede Skelgårdsskolen var de gruppen af såkaldte problembørn, og nogle af dem var småkriminelle: To af dem havde begået indbrud i en pølsevogn, og en anden havde stjålet en porcelænsfigur fra en lokal kro.Fra slagvåben til geværerNomads MC's medlemmer var nogle år ældre. De havde tidligere holdt til på Nørrebro, havde motorcykler og begyndte at køre fra Islands Brygge til Vestamager for at søge konfrontation med den lokale knallertbande.Efter overfaldet 28. oktober 1977 eskalerede konflikten i løbet af en uge. Et opgør 4. november førte til masseanholdelser på Vestamager, og natten til 5. november kørte Nøragersmindebanden til Islands Brygge for at udføre et bagholdsangreb på Nomads MC i deres lokaler. Med sig havde de oversavede kosteskafter, cykelkæder, en morgenstjerne og tre geværer.Det var første gang, der blev anvendt skydevåben i en dansk bandekonflikt, og resultatet var fatalt. To medlemmer af Nomads MC blev såret, mens den unge pædagogmedhjælper Kim Mortensen fra Nøragersmindebanden blev dræbt.På det tidspunkt var Nomads MC allerede ved at indgå en alliance med motorcykelklubberne Iron Skulls, Dirty Angels og Galloping Goose, og de bragte fjendskabet til Nøragersmindebanden med sig. De fire københavnergrupper slog sig sammen til Unionen, som i 1980 blev optaget i den internationalt funderede klub Hells Angels.Samtidig blev Bullshit dannet på Vestamager af tidligere nøragersminderødder og nogle medlemmer af gruppen Filthy Few fra Vesterbro. En af dem hed Henning Norbert Knudsen og gik under navnet Makrel. Han var vokset op i Nyhavn, men havde i en årrække boet på Jyderup Realskole på Vestsjælland, hvor Københavns Kommune anbragte børn fra socialt belastede hjem.På skolen dannede Makrel sin første bande sammen med tre andre skolekammerater, blandt andet drengen Johnny Jensen, som var søn af en enlig mor med et misbrugsproblem.11. november 1977, kun seks dage efter, at Kim Mortensen var blevet skudt på Islands Brygge, blev Johnny Jensen dræbt på diskoteket Daddy's Dance Hall på Axeltorv. Drabsmanden var en ung tatovør, der havde forbindelse til Unionen.Det var de to drab, der førte Nøragersmindebanden og Filthy Few sammen i Bullshit. Makrel og resterne af Filthy Few drog fra Vesterbro til Vestamager, hvor den nye klub fik sit første tilholdssted i en gammel lade, der hørte til den lokale fritidsklub, hvor de unge i Nøragersmindebanden var kommet i deres skoletid.Forhærdelsen i 1980' erneI de følgende ti år blev otte medlemmer af Bullshit dræbt, heriblandt Makrel, der blev præsident for klubben og i maj 1984 likvideret foran sit hjem på Amager.Et medlem fra en supporterklub til Hells Angels døde i løbet af rockerkrigen, men Bullshit-rockeren, der affyrede det dræbende skud, blev ikke straffet for drabet, som retten skønnede blev begået i nødværge.Men da Bullshit blev opløst i 1987, havde klubben fået endnu et liv på samvittigheden. I januar samme år var en tilfældig gæst, der var dukket op i klubhuset på Amager, blevet ramt af et skud gennem hovedet. I dagevis lå liget i et bagagerum i en bil og blev siden støbt ned i et betongulv i Multimediehuset på Christiania.Rockerklubben, der blev dannet af tidligere knallertrødder og kostskolebørn, var på ti år endt som en lille forhærdet kerne af kriminelle. Efter sagen om betongulvet gik klubben i opløsning.camilla.stockmann@pol.dk 

01 Musik Kom til fine koncerter i en lille båd der gyngerKoncerter plejer at være noget, der foregår på scener på land. Men nu udfordrer Byens Bedste-nominerede Goboat de traditionelle koncertrammer og flytter musikken ud på vandet. For tredje år i træk kan du komme med til koncertarrangementerne Beats &amp; Bølger, hvor publikum sejler ud på vandet i solcelledrevnebåde, og på et særligt, uudforsket spot i havnen står et band klar til at give koncert. Der er afgang fra Goboats kajplads ved Islands Brygge, og her kan man købe drikkevarer til turen. Man må også gerne medbringe mad og drikke hjemmefra. Beats &amp; Bølger byder ialt på fem koncertarrangementer.Det første løber af stablen tirsdag, og her er det Thøger Dixgaard, der sørger for musikken.Torsdag skal der skråles med når Vegas Sangskat inviterer til fællessang under Langebro, hvor bl. a.Christian Hjelm og Charlotte Munck synger for. Find billetter til 219 kr. på ticketmaster.Beats &amp; Bølger Islands Brygge 10, København S Tirsdag og torsdag.02 Festival Oplev fremtidens sangskrivere på VesterbroFor niende gang kan man komme til Copenhagen Songwriters Festival.Her kan man på Onkel Dannys Plads på Vesterbro opleve sangskrivere fra hele verden. På scenen kan man bl. a.se danske Black Dog Howl, finske Mirja Kippel og amerikanske Bright Blue Gorilla. Festivalen har i år fokus på den ulmende vækstlagsscene.Billetter koster 200 kr. på billetto.dk.Copenhagen Songwriters Festival Onkel Dannys Plads Tirsdag-søndag.03 Udstilling Syret videokunst kommer til PapirøenFra tirsdag kan man se den amerikanske kunstner Bill Violas videoværk »Inverted Birth« på Copenhagen Contemporary på Papirøen. Værket byder på video med lyd og billeder og viser fem forskellige scener. I videoen bliver en mand overhældt med sort, rød, hvid og transparent væske. Væskerne skal repræsentere universelle elementer af menneskets liv: jord, blod, mælk, vand og luft.Det skal repræsentere menneskets livscyklus fra fødsel til død. Værket kan opleves frem til 26. november.Inverted Birth Papirøen Tirsdag.04 Rummet Solsystemets mindste planet har hovedrollenPlanetariet har den sidste onsdag i måneden fokus på, hvad man pt. kan spotte på himmelen. Denne måned er det Merkur, der er i fokus. Den kan lige nu ses lige inden solopgang mod øst. Man kan denne aften høre alt om den lille planet, der er solsystemets mindste. Bl. a. er der 430 grader om dagen og -183 grader om natten på Merkur. Læs mere og find billet til 65 kr. på planetariet.dk.Stjerneaften -Merkur Planetariet Onsdag kl. 19.15-20.15.05 Underholdning Komisk festival byder på masser af gode grinTorsdag går Zulu Comedy Festival i luften. Her kan man opleve masser af shows med mange kendte komikere. Man kan bl. a. komme på kanalrundfarter med komikere og opleve komik i mørke. Se mere på zulu. tv2. dk.Zulu Comedy Festival København Fra torsdag.06 Sundhed Kan man leve sundt med kød, ost, øl og vin?Kan man leve sundt med kød, ost, øl og vin? Det kan man høre nærmere om, når professor og leder af Institut for Idræt og Ernæring ved Københavns Universitet, Arne Astrup kigger forbi til et foredrag på Kurhotel Skodsborg. Billetter koster 100 kr. på kurhotelskodsborg.dk Tuesday Talk Kurhotel SKodsborg Tirsdag kl. 17.

Københavns stift melder nu om en stor tilvækst i antallet af unge, der lader sig døbe for at kunne være klar til konfirmation. I 2012 blev 227 døbt som teenagere, mens antallet tre år senere i år 2015 var vokset til 279, en stigning på 23 procent.Samme tendens ser man på landsplan, hvor der inden for de sidste ti år er flere 14-og 15-årige, der bliver døbt. Fra 1.116 i 2007 til 1.379 nydøbte unge sidste år - en stigning på 24 procent - viser tal fra Danmarks Statistik og Kirkeministeriet trukket af Politiken Research.Mette Gramstrup, sognepræst gennem næsten 30 år i Kristkirken ved Enghave Plads i Danmarks folkerigeste sogn, Vesterbro, har mærket udviklingen på egen vandregning.»Jeg har et konfirmandhold på 110 i år - og af dem har jeg døbt de 27. Jeg tror, jeg har danmarksrekord i at døbe teenagere.De sidste fem år synes jeg, det har været påfaldende mange«. Mette Gramstrup ser to væsentlige grunde til udviklingen. Dels den lavere dåbsprocent i Københavns stift, hvor kun 41 procent bliver døbt mod landsgennemsnittet på 68 procent. Dels at der bare er flere børnefamilier i området.»Byfornyelsen gør, at flere bliver på Vesterbro og lader deres børn vokse op her, og så er der jo flere unge, der kunne være i målgruppen«, siger sognepræst Mette Gramstrup.Hun mærker en holdningsændring hos de nye konfirmander. De har selv valgt konfirmationen, og de bruger deres fritid på det.»Jeg synes, de unge i 7. klasse er blevet mere voksne. Det er helt klart deres egen beslutning. Det er nogle ret seje konfirmander, jeg har her. Jeg underviser dem fordelt over fire hold, onsdag og torsdag fra 15.30 til 19 efter heldagsskole. Det siger da noget om, at det ikke bare er gaverne.Ikke, at jeg har ondt af det, gaver er godt ved overgange i livet, men de gør en indsats«, siger Mette Gramstrup, der også oplever, at de unge ikke siger ja og amen til hvad som helst.»Jeg har fire, der hænger på, men som har besluttet, at de ikke skal kon-firmeres. De er stadig med, og de er nogle gange de sjoveste, fordi de bidrager og er kritiske. Det skal man jo være. Det er en del af at lære at læse kirkelige tekster. For når man endelig kommer helt i dybden med alt det med Gud, så handler det jo i virkeligheden om, hvad man tror, mennesket er«. Hvis man spørger Karen Marie Leth-Nissen, der skriver ph. d. på Københavns Universitets Teologiske Fakultet om folkekirken under forandring, så har mange forældre besluttet, at barnet selv skal afgøre sin tilknytning til religion. Lige meget om barnet bliver døbt eller ej, siger forældrene, at valget er foreløbigt. Barnet skal selv vælge i konfirmationsalderen, viste en stor undersøgelse, hun sammen med sin kollega Astrid Krabbe Trolle har lavet i sydhavnsområdet i København.»Og når så børnene vælger dåben til som unge, så hænger det jo fint sammen.Om man skal døbes som lille eller ej, bliver forhandlet mellem forældrene. Det er mor og far, der skal finde frem til, hvem er vi som familie. Vores undersøgelse viser, at den, der har de stærkeste følelser, får overbevist den anden, om der skal være barnedåb eller ej. Uanset om det var kvinden eller manden, uanset om man er medlem af folkekirken eller ej«. Karen Marie Leth-Nissen kan godt se, at der i København og på landsplan er en stigning i antallet af konfirmanddøbte, men hun understreger, at den i forhold til antallet af unge i Danmark er beskeden.»Det er for tidligt at tale om stigning. I mine øjne er den helt store nyhed, at kon-firmationstallet ikke falder, når nu færre lader deres børn døbe. Vi har lavet andre undersøgelser, der viser, at den danske folkekirke har et utrolig godt tag i folk, sammenlignet med hvad vi ser andre steder i Norden, Skotland og England«.per.munch@pol.dk Jeg har et konfirmandhold på 110 i år - og af dem har jeg døbt de 27 Mette Gamstrup, sognepræst.
KONFIRMANDDÅB Mens færre forældre bærer deres spædbørn til dåb, er der kø foran døbefonten, når de unge kommer i konfirmationsalderen.
Spansk vin-og spisehusVinbutikken La Fabrica i Rantzausgade udvidede torsdag 3. august biksen med et spansk spisehus. Her er tanken, at man skal spise og drikke, så meget og så længe man vil i løbet af aftenen.Menukortet byder på masser af delevenlige tapasretter, blandt andet buratta, galicisk blæksprutte og en ' cesar salat' med ansjoser. Dertil kan man købe primært spansk vin på glas eller flaske.La Fabrica. Åbnede 3. august.Rantzausgade 22, Kbh. N.Latinamerikansk folkekøkkenKokken Karlos Ponte fra den dansk-venezuelanske gourmetrestaurant Taller i Tordenskjoldsgadestår nu klar med restauranten ' PMY'. Navnet er en forkortelse for Papas (kartofler i Peru), Maíz (majs i Mexico) og Yuca (maniokplanten fra Venezuela), og Karlos Ponte får selskab i køkkenet af de verdenskendte kokke Emilio Marcias fra Mexico og Diego Munoz fra Peru.Menukortet byder på delevenlige latinamerikanske hverdagsretter. Til forret kan man for eksempel få en peruviansk ceviche - hvid fisk i citrus-chilimarinade - eller venezuelansk arepa, det vil sige fyldte majsbrød, og blandt hovedretterne er det mexicanske bidrag stegt gris med salsa verde.PMY åbner primo august.Tordenskjoldsgade 11, Kbh. K.Spis is med kniv og gaffelDen tyrkiske café-kæde MADO findes allerede i over 26 lande og er nu klar til at indtage København med sin butik nummer 503.MADO's specialitet er en tyrkisk is (dondurma på tyrkisk), men menukortet omfatter også klassiske caféretter og traditionelle tyrkiske retter.MADO's is er lavet på gedemælk og kan spises med kniv og gaffel, da den indeholder stivelsespulveret salep, som gør, at isen ikke smelter, og harpiksarten mastiks, som gør teksturen elastisk. Dessertmenuen byder derudover på tyrkiske desserter som turkish delight og baklava og mere vestligt velkendte desserter som cheesecake. MADO er alkoholfri, men der er masser af te og kaffe på kortet - lige fra en intens tyrkisk kaffe til en latte.MADO Copenhagen åbner i løbet af august. Vesterbrogade 6E, Kbh. V.Burgerbarerne udviderDe to hippe burgerbarer Jagger og Yoburger kan snart kalde sig for deciderede burgerkæder, eftersom de begge udvider biksen.Jagger har for nylig åbnet på Falkoner Allé på Frederiksberg og slår til september dørene op for endnu filial på Nørrebros Runddel. Yoburger har netop udvidet med en restaurant lige ved Trianglen på Østerbro og forventer også at åbne på Langelinie Allé om en måneds tid.Desuden er Yoburger hen over sommeren til stede med en foodtruck på Kvæsthusbroen ved Skuespilhuset og en pop-up-burgerbar i Haven Bar på Havnegade.Jagger på Frederiksberg åbnede 16. juni. Falkoner Allé 84, Frb.Yoburger på Østerbro åbnede 21. juli.Østerbrogade 64, Kbh. Ø.Grød på VesterbroGrødkæden med det letafkodelige navn er snart klar med sin sjette grødbar, som kommer til at ligge på Vesterbrogade 105B - lige ved krydset mellem Enghavevej og Vesterbrogade. Det bliver også grødkædens hidtil største grødbutik.I vanlig stil skal der i den nye butik langes grød i alle afskygninger over disken: havregrød, acai-og chiagrød med lækre toppings som frisk frugt, nødder, kerner og karamelsovs, men også grødretter som bygotto og daal.Grød på Vesterbro åbner primo september. Vesterbrogade 105B, Kbh. V.Tatar i alle afskygninger På Istedgade åbner restauranten Tatar med ja, tatar. Menukortet kommer til at variere i takt med sæsonens tilgængelige råvarer, men vil året rundt centrere sig om tatar i alle afskygninger.Du kan få en klassisk rørt oksetatar i en blød burgerbolle eller med et italiensk twist af tomatcreme og sprød parmesan.I disse kødkritiske og miljøbevidste tider sørger Tatar selvfølgelig for, at der også er noget til pescetarer, vegetarer og veganere: for eksempel frugt-og grøntsagstatar og fiske-og skaldyrstatar.Tatar åbner 12. august. Istedgade 109, Kbh. V.
Seks nye spisesteder står klar med spansk tapas, tyrkisk is, sydamerikansk folkekøkken og alle tænkelige tatarer til københavnerne.
Det er nok skudt lidt længere ud i fremtiden,« sagde Venstres spidskandidat, Cecilia Lonning-Skovgaard, med en slet skjult underdrivelse, da partierne på Københavns Rådhus i går morges havde forhandlet deres borgmesterposter på plads. Tidligere havde hun nemlig sagt, at Venstre ville satse på at vinde overborgmesterposten i 2021. Men med valgresultatet, som tirsdag malede København endnu mere rød-grønt end tidligere, er en borgerlig magtovertagelse forsvundet så langt ud i horisonten, at ingen længere kan få øje på den.Tilsammen tegner de rød-grønne partier, Socialdemokratiet, SF, Enhedslisten, de Radikale og Alternativet, sig nu for næsten tre fjerdedele af stemmerne i København. Og den borgerlige fløj røg tilbage på blot en enkelt borgmesterpost ud af syv, da Dansk Folkepartis Carl Christian Ebbesen mistede sin til Alternativet. Med Alternativets 10,5 procent af stemmerne og det enorme fokus, der i valgkampen har været på miljø og klima, trafik og økologi, må valget i København først og fremmest ses som en massiv grøn politisk bølge, der er skyllet ind over hovedstaden. Og det kan ikke undgå at sætte sit præg de næste fire år.Ser man på resultaterne i de enkelte københavnske bydele, er det tydeligt, at den politiske komet Alternativet har fået god hjælp af en veluddannet »kreativ klasse« i kvarterer med dyre lejligheder, som har stemt massivt på venstrefløjen og ikke mindst Alternativet. Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent, mens partiet ikke vandt den store tilslutning i kvarterer med mange klassiske arbejdervælgere og personer på overførselsindkomster på Amager og i Nordvest.Alternativets spidskandidat, Niko Grünfeld, bliver ny kultur-og fritidsborgmester, en post, hvor han vil kunne sætte et solidt værdipolitisk præg. Trods de seneste dages uro i ledelsen om darkrooms og billeder af penisser i slap tilstand valgte mange københavnere at støtte det nye parti. Som den kommende borgmester sagde tirsdag aften: »Wow, københavnerne vil virkelig noget nyt i politik.« For Frank Jensen (S), som var tydeligt lettet, da resultatet forelå, må valget betegnes som en sejr trods en tilbagegang på 0,2 procent. Det lykkedes ikke blot Frank Jensen at holde sammen på sit flertal, Socialdemokratiet fik også borgmesterposten på det vigtige område for børn og unge. S er fortsat det ubestridt største parti i Borgerrepræsentationen med knap ni procentpoint ned til nummer to, Enhedslisten.Samtidig har Frank Jensen afværget et truende såkaldt »grønt flertal« bestående af Enhedslisten, de Radikale, Alternativet og SF, som ville kunne blokere for større byggeprojekter og trafikinvesteringer i København. Det oprindelige flertal for byggeriet af 2.500 omstridte nye boliger på Amager Fælled er intakt med den borgerlige fløj. Men om Frank Jensen tør trumfe byggeriet igennem med den oprindelige placering, når en undersøgelse af en alternativ grund for den nye bydel er færdig i begyndelsen af det nye år, er højst tvivlsomt.Dansk Folkeparti, som mistede sin borgmesterpost, har især tabt stemmer i de områder af København, hvor man i de seneste årtier har gnavet sig ind på Socialdemokratiets traditionelle vælgerbase - gamle arbejderkvarterer på Amager, i Brønshøj og Vanløse. For Venstre, som inden valget skiftede spidskandidat for at få en mere markant borgerlig-liberal profil end Pia Allerslev, har tilbagegangen vist, at det ikke var nogen oplagt opskrift på succes.Danmarks statsministerparti har nu under otte procent af stemmerne i landets hovedstad.Ud over at en »genrejsning af den borgerlig fløj i København«, som Lonning-Skovgaard tidligere har bebudet, er udskudt på ubestemt tid, kan hun formentlig se frem til en svær periode i samarbejdet med Frank Jensen, som hun i løbet af valgkampen har haft alvorlige sammenstød med omkring byggeriet af en ny bydel i Ørestaden.Hvis den borgerligt-liberale fløj for et øjeblik har brug for at tænde et håb for fremtiden i København, skal det knyttes til de nye bydele, Teglholmen, Sluseholmen og Nordhavn, hvor der de senere år er bygget mange dyre lejligheder. På valgstedet Skolen i Sydhavnen fik Venstre 15,4 procent af stemmerne, og med LAs 10,1 og stemmer fra K og DF er der i hvert fald én bydel, som nærmer sig et blåt flertal.I den anden ende af farveskalaen er Nørrebro blevet malet om muligt endnu rødere. I Tingbjerg fik Enhedslisten 29,6 procent, og på valgstedet Blågårdskolen på Nørrebro fik partiet næsten hver tredje. Her tegnede partierne i rød blok sig for otte ud af ti stemmer.Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent.Fakta: Det borgerlige KøbenhavnDe borgerlige partier har det svært i København, hvor enten Socialdemokratiet eller Enhedslisten fik flest stemmer ved alle afstemningssteder i kommunens ni valgkredse.Kortet viser, hvor i København de borgerlige partier står stærkest.
ANALYSE.
Amerikansk Halloween med alle dens græskar, skeletter og hekse er efterhånden her, der og alle vegne i Danmark og dermed også i folkekirken.Men den engelsksprogede verdens fortolkning af allehelgensaften hører ikke hjemme i den danske folkekirke, lyder det fra Birgitte Kragh Engholm (det runde foto), der er sognepræst i Sct. Matthæus Kirke på Vesterbro i København.Hun går så langt som til at kalde det tivolisering, når kirken slår dørene op til halloweengudstjenester for i særdeleshed børn, hvor kirkerummet er fyldt med lysende græskar og udsmykket med uhyggeligheder, og hvor børnene er velkomne til at komme udklædt.I aftes var det allehelgensaften, mens det i dag, 1. november, er allehelgensdag. Nogle halloween-gudstjenester blev afviklet den forløbne weekend. Andre finder sted på lørdag, dagen inden den første søndag i november, hvor folkekirken traditionelt markerer allehelgensdag med en allehelgensgudstjeneste.En gudstjeneste, hvor de afdøde mindes, og der typisk tændes lys.»Så snart man begynder at læne sig op af græskar, spindelvæv og alt det uhyggelige, har man svært ved at komme tilbage til det alvorlige,« siger hun: »Halloween er vældig sjovt, og jeg har også græskar stående uden for døren derhjemme. Men den amerikanske halloween i Danmark er ren underholdning. Vi må skelne imellem, hvornår noget er underholdning, der egner sig vældig godt til Tivoli, og hvornår det drejer sig om noget væsentligt, hvor kirken har noget at byde ind med.« Ifølge hende har mange præster taget halloween til sig og bruger den, når de holder gudstjenester for børn. Hun har dog svært ved at forestille sig, at der også er præster, der pynter op med græskar og spindelvæv til den traditionelle gudstjeneste allehelgensøndag.Børn har brug for allehelgen»Allehelgen er det rum, hvor vi mindes dem, vi har mistet, og det rum har vi næsten ingen steder i dagens Danmark. Børn har også brug for dette rum.På den her måde svigter vi faktisk børnene.Så snart det har med børn at gøre, går man mange steder i folkekirken underholdningens vej. Vi bør holde fast i allehelgen, ikke halloween,« mener hun.I kirken på Vesterbro har man forsøgt sig med allehelgengudstjenester for børn. Ikke de store tilløbsstykker. Til gengæld har det fået børnene »til at tænke tanker«, tilføjer præsten.»Men i de kirker, hvor de ruller græskar ud, er det tilløbsstykket,« siger Birgitte Kragh Engholm.Fredag holdt sognepræst Peter Nejsum haloweengudstjeneste for de mindste i Brønshøj Kirke. Der var uhygge og græskar og udklædte børn, fortæller han. Men han afviser, at fredagens gudstjeneste var udtryk for tivolisering og en kirke, der giver køb på traditionerne for at få nye kunder i butikken.»Halloween er noget andet end allehelgen.Det er rigtigt. Men uhygge, græskar og zombier giver anledning til at forkynde nogle helt centrale, kristne temaer for børn. Som det at frygte, det at være bange, at gå gennem mørket, at få mod af evangeliet, også at turde konfrontere det uhyggelige,« fortæller han.Fredagens gudstjeneste stod dog også i allehelgens tegn på dansk, understreger han.»I slutningen af gudstjenesten, når det er ved at blive mørkt, får de besked på, at nu skal de gå ud på kirkegården og sætte et lys på en grav, hvor de kender nogen, der ligger begravet. Kender de ikke nogen, der ligger begravet på Brønshøj Kirkegård, skal de stille lyset på en af de grave, hvor der ikke har været nogen forbi for at stille et lys. Det er sådan lidt uhyggeligt, men her bliver det kædet sammen med den klassiske forståelse af at mindes de døde,« siger Peter Nejsum.ejs@berlingske.dk 
Ifølge en københavnerpræst er det udtryk for tivolisering og underholdning, når mange præster i denne tid slår dørene op til halloween-gudstjenester for børn.
Der findes børnefilm, børneteater, børnelitteratur. Og ja, der findes faktisk også børnekunst. Det sørger foreningen Live Art Denmark for. De står bag verdens første festival for performancekunst for børn, den årlige Live Art for Børn, som fandt sted første gang i 2014 i København, og som siden har rejst rundt til de større danske byer.Begrebet ' børnekunst' vægrer Henrik Vestergaard, der sammen med sin kone Ellen Friis står bag foreningen, sig dog en lille smule ved at bruge.»Vi er egentlig ikke så interesseret i kunst, som er særlig rettet mod børn. Vi er interesseret i god kunst, som børn også kan få noget ud af. Men de fleste af kunstnerne på festivalen laver ikke normalt kunst for børn, og voksne vil kunne få mindst lige så meget ud af det«, siger han til Ibyen.I første weekend i efterårsferien kommer Live Art for Børn endnu en gang tilbage til København, nærmere bestemt til teatret Sort/Hvid i Kødbyen. Fra Kulturnatten fredag 13. oktober og frem til søndag 15. oktober kan børn og deres forældre gratis opleve og deltage i en række performances og workshops.For eksempel værket ' Mikado' af kunstneren Lilibeth Cuenca Rasmussen, der repræsenterede Danmark ved Venedig-biennalen i 2011, hvor performerne udgør levende Mikado-pinde.Og der er Daniel Norback og Henrik Vestergaards performanceforestilling ' 50 farlige ting (alle børn bør prøve)', der også kan opleves 7. og 9. oktober i Vesterbro Kulturhus. Her skal kunstnerne sammen med børnene være en slags fareforskere og gøre alt det, der plejer at være forbudt. Som for eksempel at slikke på batterier, tilberede et måltid i opvaskemaskinen eller løfte låget af en gryde fuld af poppende popcorn. Så kan forældrene stå på sidelinjen og bide negle imens.Man kan også tage del i værket ' Jeg skal baare lige', der handler om oplevelsen af tid. Det er en workshop, hvor intet varer mere end 5 minutter, og som ledes af den tyske kunstner Florian Feigl og hans assistent og tolk Karin Bergman.Endelig er der dansk musiks og lydkunsts uregerlige vildbasse Goodiepal, som inviterer til åben musikstue.Børn er bedre til at forstå kunstIdeen til festivalen opstod ud fra »den observation, at børn tit er bedre til at forstå kunst end voksne«, fortæller Henrik Vestergaard.»Og det gælder både sanseligt og intellektuelt.Voksne har en tendens til at fortolke på en helt bestemt måde, sætte tingene i bås og så sige nå, det er så det, det betyder«, siger han.Du siger, at børn også intellektuelt er bedre til at forstå kunst. Det vil mange nok være uenige i...? »Jamen, det mener jeg. Børn er meget mere åbne for, at tingene kan betyde alt muligt. De kan forstå tingene på nogle andre måder, end voksne ofte kan«. Men når man afholder en festival med kunst for børn, risikerer man så ikke nemt, at det slår over i leg og pjat? »Nu er der som sådan heller ikke noget galt i leg. Men jo, det er klart, at hvis man beder kunstnere om at lave noget specielt til børn, risikerer man, at de sænker abstraktionsniveauet. Derfor undlader vi også at bede om det. Vi vil som sagt bare gerne præsentere god kunst«.50 farlige ting (alle børn bør prøve).7. og 9. okt., Vesterbro Kulturhus, Kbh. V Live Art for Børn. 13.-15. oktober, Sort/Hvid, Staldgade 26, Kbh. V WWW sort-hvid.dk.sebastian.f.wittrock@pol.dk 
Slik på et batteri, leg menneske-Mikado, eller tilbered mad i opvaskemaskinen. Der er (næsten) ingen regler, når teatret Sort/Hvid i efterårsferien afholder en gratis festival med performancekunst for børn og voksne.
Inden lørdagens generalforsamling i Enhedslisten har medlemmerne peget på, hvordan de mener, rækkefølgen på stemmesedlen skal se ud ved kommunalvalget til november. Rækkefølgen kan ændre sig en smule på lørdagens møde, men de seks øverste kandidater synes sikre på valg.1. Fængslet i Israel - Ninna Hedeager Olsen, 36 år, Blågård (Nørrebro) Ninna Hedeager Olsen bliver den nye frontfigur med mindre hovedstadens traditionelt røde vælgerkorps af uransagelige årsager skulle vende venstrefløjen ryggen.Hun står for den aktivistiske tilgang til politik og har sågar siddet to dage i israelsk fængsel, inden hun blev frikendt, fordi hun som fredsvagt ' blokerede for, at Israel kunne bygge den (ifølge FN ulovlige) mur på palæstinensisk land', oplyser hun.2. Terrordømt - Ulrik Kohl, 44 år, Christianshavn Det aktivistiske tøjfirma Fighter+ Lovers blev i 2009 ved Højesteret dømt skyldige efter terrorlovens paragraf 114. Én af de seks dømte var Ulrik Kohl fra Christianshavn.De seks slap dog for fængsel, da dommen blev gjort betinget.Op til valget i 2013 kom der fokus på hans fortid, men han veg ikke en tomme.- Alle former for terrorisme og krigsforbrydelser er jeg stærk modstander af, men det, som jeg er blevet dømt for, er at lave T-shirts og parfumer, sagde han til Politiken.3. Hun kender sin krop - Charlotte Lund, 34 år, Vesterbro Hun er allerede ordfører for sundhed og omsorg for Enhedslistens gruppe på rådhuset, efter hun blev valgt ind i 2013.Charlotte Lund er forkæmper for kvinders ret til selvbestemmelse over egen krop. Eksempelvis var hun stik imod, da Københavns Kommune lavede en kampagne for at få byens kvinder til at få flere børn.Ordføreren har været medredaktør af den nye udgave af 70' er'klassikeren ' Kvinde kend din krop', som gør op med idéen om den perfekte krop.4. Dumpet gruppeformand - Rikke Lauritzen, 43 år, Vesterbro Ledelsens favorit til borgmesterposten led et svigende nederlag ved urafstemningen og må finde sig i endnu fire år uden borgmestertitel.Som gruppeformand stod hun ellers klar til at overtage efter Morten Kabell, der falder for partiets berygtede rotationsprincip. På rådhuset sidder hun i det magtfulde økonomiudvalg.5. Sydafrika-elskeren - Gorm Gunnarsen, 54 år, Amager Vest En rutineret herre, som til daglig arbejder som gymnasielærer på Christianshavn.Han var i 80' erne en yderst aktiv figur i anti-apartheidbevægelsen.Da Nelson Mandela i 2013 gik bort, var Gunnarsen ude med riven efter alle de borgerlige politikere, som kastede om sig med floromvundne floskler.6. Kendt bz'er er solidarisk med unge ballademagere - Gyda Heding, 51 år, Blågård (Nørrebro) Gyda Heding var en aktiv figur op igennem 80' ernes bz-miljø. Senest har hun været i medierne, fordi hun nægtede at medvirke i Peter Øvig Knudsens bog om bevægelsen.I dag arbejder hun som institutionsleder med sårbare unge. Pladsen på rådhuset vil hun bruge til at kæmpe deres sag.Om de unge, der kastede med sten på Nørrebro i sidste uge, siger hun: - Selvfølgelig synes jeg, det er forkert at smadre ruder.Men jeg tager ikke afstand fra nogen af de unge, som jeg også arbejder med.Jeg tager ikke afstand fra dem. Jeg synes, de virker som nogen, der kunne bruge nogle voksne, der kunne lære dem nogle andre måder at kommunikere på. Andre måder at komme ud med frustrationerne på. Jeg forstår dem. Jeg forholder mig rigtig solidarisk til dem, siger Gyda Heding.

DET KLASSISKE BILLEDE af en middelalderborg er med tykke mure, høje tårne, dybe voldgrave og en vindebro, der kunne hejses ned, når fjender, ubudne gæster eller sygdomsramte forsøgte at trænge ind.Når broen var lukket, var ' insiderne' bag murene sikret, mens ' outsiderne' uden for ofte var direkte prisgivet.Billedet på vindebroen er rammende blevet brugt til at beskrive kampen om Amager Fælled. Bydelen, der ikke måtte bebygges, selv om det havde været aftalt i over 20 år, selvom det har ført til etablering af en gigantisk naturpark og totalfredning af store dele af det øde Amager.Men den middelalderlige tænkning har desværre langtfra været forbeholdt slaget om den spidssnudede frø og brændeskærm på fælleden.ENHEDSLISTEN HAR umiddelbart afvist ideen om at bygge studieboliger i Københavns nyetablerede velhaverkvarter i Nordhavn med henvisning til, at man risikerede at »lave ghettodannelse med mange unge« og at det skulle være »spekulativt« med værelser på helt ned til 9 kvadratmeter.« Radikale Venstre siger nej til at etablere en ny bydel på det tidligere jernbaneterræn nær det hippe Vesterbro med henvisning til, at »det er beton-socialdemokratisme, når det er værst«. FLERTALLET AF DE politiske partier til venstre for midten i Københavns Borgerrepræsentation lyder som prinsessen fra eventyret om Klods-Hans, der nonchalant afviser enhver bejler: »Dur ikke - væk!«. Og manglen på boliger er ikke til at tage fejl af. Lige nu vokser København med over 10.000 nye borgere om året, behovet for boliger tilsiger, at der skal bygges næsten 50.000 nye boliger de næste ti år, hvis byen skal følge med efterspørgslen.Boligpriserne himmelflugter, en almen bolig er blevet en uopnåelig drøm, og frygten er lige nu, at manglen på studieboliger kan få antallet af studerende i København til at falde. For politimanden, sygeplejerskerne og de gennemsnitlige børnefamilier har København længe været lukket land.Det store spørgsmål er så: Hvor søren må man bygge? De fleste bedsteborgere peger på steder, hvor andre har nægtet at bygge; steder, som i forvejen er fredet, eller steder som Refshaleøen, som vil kræve årevis af byggemodning og ikke har udsigt til at blive trafikalt tilgængelig.Summa summarum er venstrefløjen på Rådhuset i København sammen med de såkaldte lokaludvalg og andre københavnske bedsteborgere de facto imod en udvidelse af byen. Set i det lys fortjener formanden for Nørrebros lokaludvalg dog ros for sin ærlighed: »Vi har i det hele taget ikke brug for flere mennesker«. MULTIKULTUREN, mangfoldigheden og smeltediglen er lækker, når den ikke kommer i nærheden af, hvor de selv eller deres vælgere bor. Smeltedigel-folkefærdet nyder bedst den blandede by med globaliserede hipstere på Vesterbro, eksotiske dufte på Nørrebro og højkultur i Indre By, når de har den for sig selv. Det er mangfoldighed for de få og for de udvalgte.Hvis man synes, at flygtninge-og indvandrerpolitikken med grænsebomme er ved at lukke Danmark om sig selv, så skulle man bare se, hvordan bedsteborgere bekæmper enhver tanke om nye boliger til almindelige mennesker. Nye horder af jyder, falstringer og fynboer kan godt glemme det. Som jyde-tamp, der nåede inden for muren, før vindebroen blev hejst, må jeg konstatere, at jeg lever i en slags gated community, hvor de indviede, de rige og de selvtilfredse bedsteborgere styrer.Det er mangfoldighed for de få og for de udvalgte.

Med Ellen Hillingsø i titelrollen som den ukronede revydronning Liva Weel sætter Folketeatret frihedens paradoks i scene i et musikalsk kammerspil, som savner Livas vildskab og varme.Hvem var hun? Olivia Olsen, som hun retteligt hed, inden hun blev skuespillerinden, divaen og drukkenbolten.Liva Weel var Vesterbro." Vesterbro tilsat jazz". Med flade arbejder-a'er og rendestenscharme introducerede hun en folkelig fandenivoldskhed på de københavnske scener. Yndig var hun ikke.Synge kunne hun angiveligt heller ikke godt. Men karisma og komisk talent havde hun i overmål. Og så inkarnerede hun tidsånden i de forlystelsessyge, foranderlige 1920' ere.Det var kabaretens, revyens og vaudevillernes vår - og Weel var på toppen af den kulturradikale kransekage.Som PH's muse og foretrukne visesangerinde blev hun hurtigt et skattet symbol på tidens frigjorte " a la garconne-kvinde".Det er således ikke små sko, én af vor tids store scenedivaer Ellen Hillingsø skal udfylde i rollen som Liva på Folketeatrets Hippodromen. Desværre lykkes det kun delvist.Som led i forestillingsrækken om store danske personligheder tegnes der med lystspillet " Liva" dels et portræt af en kompromisløs kunstner, dels et tidsbillede af mellemkrigstidens København.Det er en lys kabaret om længslen efter frihed - men endnu mere en tragisk fortælling om frihedens pris.Vi møder Liva, da hun bogstaveligt talt synger på sidste vers. En svær kropdue af en kvinde stavrer ind på scenen.Livet har behandlet hende hårdt. Hun falder om; af fuldskab, udmattelse eller ensomhed." Jeg troede, at ens liv passerede revy, når man døde," siger hun og sender os ud på en tour de force af et tilbageblik gennem forliste ægteskaber, store stjerneroller, udødelige revyviser og menneskelig deroute.Vivian Nielsen har i sin biografiske skildring især fokuseret på Liva som frihedssøgende sjæl, der skyer det borgerlige livs snærende bånd, og trækker hermed en parallel til den truende besættelses ufrihed. Der kredses tydeligvis om temaet fra PH's vel nok mest kendte besættelsessang " Man binder os på mund og hånd"." Jeg vil leve for fuld musik," lader Liva ægtemanden vide, da han lidt karikeret forsøger at fængsle hende i et forklæde. Alene ville det være en fortærsket historie, men her har man heldigvis valgt at nuancere den tillokkende frigørelsestrang som ligeledes rummende en enorm ensomhed.Forestillingens dur og mol betones af en genremæssig kludetæppetilgang, hvor teaterkoncert, kammerspil, ægteskabsdrama, syngespil og revy forenes - og ikke alle steder glider lige let over i hinanden.Overgangene udjævnes imidlertid med talrige af Liva Weels helt igennem forrygende viser, som fremføres med Ellen Hillingsøs spæde, men ellers fine, stemme.Endnu oftere er det dog hendes tre medspillere, Birgitte Raaberg, Henrik Koefoed og Karsten Jansfort, som synger for, og som også varetager et udsnit af tidens prominente persongalleri.I rollen som PH kommer Henrik Koefoed bedst til sin ret med smøg i flaben og komisk gehør. Raaberg leverer én af forestillingens højdepunkter med sin dirrende version af " Sig de ord, du ved".Paradoksalt nok ender " Liva" med undertitlen " en kabaret om frihed" med at virke tvungen i sit udtryk. Der kæmpes en kamp for at fremmane koryfæet - med bred benstilling, gadedrengeglimt i øjet og andre abenoder.Den rigtige Liva havde imidlertid så stor en naturlighed i sin klovnekomik, så megen charme i den vesterbroske frækhed, som desværre ikke formidles helt overbevisende.Hillingsø er en lødig, men lidt for yndig, Liva. Man savner den utæmmede vildskab, som Liva Weel var.Stærkest står hun afslutningsvist og synger den hjerteskærende " I dit korte liv" isoleret i en enkelt projektør.Her får vi hende helt tæt på.Her får vi en snert af den smerte, som komikken alt for ofte næres af. Og hvor ville man gerne have haftmere af den - lige i masken, som Liva sagde.kultur@k.dk 
teater Teaterkoncert, kammerspil, ægteskabsdrama, syngespil og revy forenes i " Liva", men ikke altid med lige stor succes.
DØRTÆRSKLEN SKAL sænkes. Kirken skal ud, hvor folk er. De kirkelige handlinger skal tilpasse sig livet, som det leves i dag.Vi hører det overalt, og bevægelsen er tydelig. Konfirmationer og barnedåb lægges om lørdagen, for det passer jo bedst med familiebesøg og selskabslokaler.Bryllupper finder sted i haver og skove, i tårne, på både og sågar i flyvemaskiner - spektakulært skal det være.Gudstjenester og pilgrimsvandringer lægges i naturen. Asken fra afdøde spredes i stigende omfang i det åbne rum.Alt sammen fine og gode eksempler på, at kirkelige handlinger om ikke skræddersys, så på talrige måder tilpasses den individualiserede tid, vi lever i.JEG ER HELT ÅBEN OVER FOR nytænkning.Jeg vil blot komme med en stille opfordring: Husk altid at pege ind mod kirkerummet og den fælles højmesse.Ikke fordi det er den institutionelle ramme, men fordi kirkerummet og højmessen kan noget særligt.Giv den bare fuld gas med alle eksperimenterne, men rund af med en lille, men afgørende og retningsgivende opfordring: Skal vi ikke mødes igen på søndag til højmessen? Hvorfor nu denne lille eftertanke? Fordi vi risikerer at miste noget værdifuldt, hvis vi skridt for skridt - i den bedste mening, selvfølgelig - bevæger os ud af både kirkerum og fællesskab. Vi lever paradoksalt nok i en tid, hvor høj og lav, rig og fattig, ung og gammel går egne veje og insisterer på at være i egne skræddersyede ekkokamre. Såmænd også inde i kirkerummet, hvor fantasien i forhold til særgudstjenester for alvor folder sig ud i disse år. Børnegudstjenester, ungdomsgudstjenester, seniorgudstjenester, fyraftensgudstjenester, spejdergudstjenester, spaghettigudstjenester og sågar jægergudstjenester.Alt sammen i den bedste mening.Det ironiske er bare, at vi på samme tid mærker et savn efter forpligtende fællesskaber. Noget, vi kan læne os op ad. Noget, der er større end os selv, som det hedder.INDEN FOR DEN SENESTE måneds tid har jeg haftto oplevelser i forskellige kirkerum, der viser spændvidden for, hvad kirkerummet kan.Den ene var i Maribo Domkirke, hvor jeg deltog i bispevielsen af stiftets nye biskop. Det er landets mindste stift, men den dag mærkede man storheden. Basuner og pauker, orgel for fuld udblæskirkeligt ning, farverige biskopper i procession, kirkesang, der fik taget til at løfte sig og ældgamle ritualer, der blæste historiens vingesus og lange linjer ind over os alle.I dette Luther-år føltes det næsten en lille smule katolsk (undskyld).Den anden oplevelse var et besøg i Gethsemane Kirke på Vesterbro. Det er en af de kirker, som for et par år siden blev anbefalet lukket. Kirken overlevede som såkaldt uKirke. En ualmindelig del af den almindelige folkekirke, som de siger. UKirken er målrettet folk, som lever i en ungdomskultur og ikke normalt kommer i den danske folkekirke. Kirkebænkene er erstattet med sofagrupper, en scene, talerstol, caféareal med videre, og der er ikke længere traditionelle gudstjenester i kirkerummet, men prædikestolen og et meget stort altermaleri er bevaret. Og rummet, prædikestolen og altermaleriet gør simpelthen noget ved de mennesker, der kommer i kirken.Vesterbro er på mange måder et broget sogn, så det virker indlysende, hvis man havde lukket et kirkerum, der alligevel sjældent blev brugt.I stedet har man valgt at invitere den brogede skare af unge mennesker indenfor.Og de kommer. Ikke for at gå i kirke, men at komme i kirkerummet gør dem langsomt fortrolige med de særprægede omgivelser. Og hvem ved - måske bliver de unge nysgerrige i forhold til alt det andet, som et folkekirkeligt fællesskab kan byde på.I de kommende år bliver der via forsøgslovgivning også mulighed for at eksperimentere med nye arbejdsformer ude i sogne og provstier. Fyens Stift er sågar blevet et såkaldt fristift, og biskopperne arbejder med forslag til udvikling af gudstjenestens liturgi. Der er med andre ord alle muligheder for at bryde nye veje i en ny tid. Gør det.Men glem ikke at pege ind i kirkerummet og hen til evangelierne som de stabile søjler, der overlever skiftende tider og sæder.Intet står mejslet i granit i dette menneskeliv.Det skulle da lige være kirkerummet og evangelierne. J Kirkeligt set skrives på skift af biskop Henrik Wigh-Poulsen, kirke-og kulturminister Mette Bock (LA), sognepræst og tidligere generalsekretær i Luthersk Mission Jens Ole Christensen, ph. d. og lektor i socialvidenskab og globale studier Bjørn Thomassen samt sognepræst Marie Høgh.WWGiv den bare fuld gas med alle eksperimenterne, men rund af med en lille, men afgørende og retningsgivende opfordring: Skal vi ikke mødes igen på søndag til højmessen? WWIntet står mejslet i granit i dette menneskeliv.Det skulle da lige være kirkerummet og evangelierne.

Det er efterhånden seks år siden, at andre end Metroselskabets medarbejdere har haft udsyn til den ikoniske rytterstatue af Christian 5., der pryder Kongens Nytorv i indre København.Hvis man har savnet statuen og resten af pladsen, er ventetiden dog ved at være forbi. Forleden begyndte Metroselskabet nemlig nedrivningen af ' den grønne mur', der har dannet ramme om byggepladsen til den nye Cityring.- Det er stadig ikke en færdig plads, man vil få udsyn til, siger Rebekka Nymark, kundedirektør i Metroselskabet, til Ekstra Bladet.- Men for almindelig mennesker vil man igen kunne følge med i, hvad der sker.Jeg håber, folk igen vil opleve, hvor smuk en plads det er. Forhåbentlig bliver den også endnu smukkere, end den var før, når vi er helt færdige i foråret 2019.Det er en sjaskvåd formiddag, da Ekstra Bladet møder to af de arbejdere, der er i gang med at løsne betonklodser, så man senere samme dag kan slå de første stykker ned.Selv om ' den grønne mur' på Kongens Nytorv er et nyt pejlemærke i færdiggørelsen af den længe ventede Cityring, er der flere steder i København, hvor man allerede har fjernet de grønne vægge.- Sønder Boulevard på Vesterbro er stort set ført tilbage til, hvordan det var, inden byggeriet startede. Enghave Plads er et andet sted, der også begynder at ligne sig selv, siger Rebekka Nymark.Over det næste halvandet års tid vil de resterende pladser stille og roligt blive givet tilbage til københavnerne.Alligevel vil de fleste steder stadig være hegnet ind, så man kan få lavet de sidste ting færdige.- Vi udsteder jo ikke garantier, men vi er ' on time' og regner med at holde planen om, at hele Cityringen åbner i sommeren 2019.Et stykke med hjemHanne Christesen er en af de få, som har hørt, at det er nu, muren falder. Hun har taget turen fra sit hjem i Valby til Kongens Nytorv og har et særligt ønske med sit besøg.- Jeg håber, at man kan få et lille stykke af muren med hjem, siger hun.Og Hanne er ikke den eneste, der har fået den idé, fortæller kundedirektøren.- Jeg kan ikke love, at der bliver lige så mange stykker, som der var af Berlin-muren, men hvis man er meget interesseret, så skal det nok kunne lade sig gøre. I så fald kan man kan henvende sig på nabo@m. dk, afslutter hun.jjl@eb.dk Stationen på Kongens Nytorv bliver Danmarks tredjestørste - man regner med, at 90.000 vil bruge stationen hver eneste dag.Fakta: Har savnet vores statueHanne, 61: - Det bliver skønt igen at kunne se statuen inde bag det grønne hegn. Den har vi virkelig savnet, siger Hanne.- Men hvis jeg skal være ærlig, så er der så kort afstand imellem stationerne her i København, at jeg ikke forstår, hvorfor vi også skal have en Cityring.Vi hader det lortSandra Jørgensen, 39, og Miriam Okuro, 33: - Det er fantastisk, at den kommer ned nu. Vi hader det lort, siger de to kvinder til Ekstra Bladet.- Jeg går den her vej til arbejde hver morgen, og det bliver skønt at kunne se noget andet end den grønne mur, siger Miriam.Det er på tideAlbert Hatchwell, 47: - Det bliver herligt at få København tilbage. Jeg bor selv på Vesterbro, og der fjernede de allerede vores grønne ' berliner-mure' for tre uger siden, siger Albert til Ekstra Bladet.- Jeg glæder mig helt vildt, og det er også på tide. De startede med at bygge den Cityring, inden jeg blev far for ti år siden.
Kongens Nytorv har siden 2012 været omringet af en massiv grøn mur, der har skjult byggepladsen til den nye Cityring.
01 Festival Forum flyder over med masser af gyldne dråberForum lægger rammer til, når det i denne uge flyder med gyldne dråber. Året store whisky-, øl-gin-og rom-festival har i år et særligt fokus på udviklingen af det gode match mellem specialøl og mad, men kan også blot gå på opdagelse blandt de mange forskellige stande. Man kan komme ind i Forums hellige haller for 250 kr. som både giver indgang og fem poletter, som kan byttes i de forskellige stande til smagsprøver.Man kan selvfølgelig altid tilkøbe flere poletter -det er generelt billigere at købe forud online, end hvis man køber derinde, men det kan også lade sig gøre. Udstillerlisten er alenlang, og der er sjove oplevelser og smagsprøver om hvert et hjørne hvad enten man er øl-rookie eller hard-core whisky connaisseur. Find billetterne på cphbeerandwhisky.dk Beer &amp; Whisky Festival Forum, Julius Thomsens Plads 1 Torsdag -lørdag.02 Film Filmfestival tager dig med på vilde eventyrDrømmer du om at klatre op ad stejle bjergsider, eller vil du hellere drøne ned ad dem på cykel eller ski? Eller kunne du bare godt tænke dig at mærke adrenalinsuset, mens andre klarer strabadserne? Så skal du tage med til BanffMountain Film Festival i Cinemaxx. Her fokus udelukkende på adventure og ekstremsport.Billetter koster 180 kr. på pathfindertravels.eu BanffMountain Film Festival Kalvebod Brygge 57, København V Mandag -onsdag.03 Motion og kunst Motionsløb byder på kunstneriske overraskelserDet vrimler med oplevelsesløb, så man ikke skal kede sig, når man dyrker motion. Et af dem er Copenhagen Art Run. Her løber man 5 km i naturen omkring Arken. Her kan man opleve både kunstværker og forskellige typer af installationer på ruten. Nogle vil inspirere, og andre vil invitere til at man selv deltager. Folk i alle aldre kan deltage i løbet, og man kan både gå og løbe. Det koster 160 kr. pr. voksen og 65 kr for børn op til 12 år. Læs mere og tilmeld dig på copenhagenartrun.dk.Copenhagen Art Run Ishøj Strandpark Onsdag kl. 17.04 Kunst Passion: Interesse, lidenskab eller mani?Glyptotekets populære koncept Slow er tilbage. Denne aften er temaet passion, hvor der kigges nærmere på bryggeren Carl Jacobsens store lidenskab for kunst. Til denne SLow kan man opleve talks, musik, særomvisninger og meget andet. På aftenen kan man opleve bl. a. Waage Sandø, Anakreon, Christine Buhl Andersen, Rune Skyum samt Karsten Ohrt. Det koster 95 kr. i entré.Slow Glyptoteket, Dantes Plads 7 Torsdag kl. 17.05 Scene »Djøf med Løgn« afslutter trilogien på VesterbroPer Helge Sørensen er tilbage med afslutningen på »Djøf med Løgn« -trilogien, hvor han igen kigger på det absurde bureaukrati. Det foregår hos BestTellers på Vesterbro. Find billetter til 120 kr. på billetto.dk.Djøf med Løgn Krusågade 25, 1719 Kbh V Torsdag kl. 20.06 Talk Har Søren Pind et socialdemokratisk forbillede?Arbejdermuseet inviterer til 80eraften, hvor man kan opleve Søren Pind og Lars Trier Mogensen i en samtale om politiske forbilleder og om radikal ungdomskultur i 1980ernes København. Billetter koster 50 kr.på billetto.dk.Punk &amp; Politik Arbejdermuseet, Rømersgade 22 Onsdag kl. 18.30.

Rikke Høgsted har aldrig ligget i kø til noget som helst. Hverken udsalg eller koncerter har kunnet få hende til at overnatte for at få tilfredsstillet behovet for en ting eller en oplevelse.Men da hun (49) og hendes lægemand Thomas (58) til deres skræk så, at der allerede torsdag aften var kø for at blive skrevet op til drømmeboligen i bebyggelsen Rahbek Hus II i Carlsberg Byen, bed parret hovedet af al skam og fremskød på stedet deres planer om »engang« at sælge huset på Drosselvej og købe en lejlighed.I silende regn hentede hun telt og soveposer og har siden skiftedes med sin mand til at ligge i kø som nummer tre ud af ni. Helt nøjagtigt til en femtesals penthouselejlighed på 134 kv. m. Med elevator, så parrets otium, hvis de bliver boende så længe, ikke skal afbrydes, når det begynder at værke i benpiberne.Forventet indflytning om to årParret har fire børn, hvoraf to er flyttet hjemmefra, en bliver student om to år og en på 13 flytter med, når drømmelejligheden står klar.»Nu er der downsizet,« som Rikke Høgsted siger. Da Berlingske møder hende, er nogle af de overnattende boligdrømmere, hvoraf fire er læger, allerede i gang med at tale om en fremtidig beboerforening og gårdfester. Vagten fra Securitas var forbi i aftes og havde hverken hørt noget om telte, kø eller boligkøbere.Han spurgte af et ærligt hjerte: »Er I romaer?« Når hele Carlsberg Byen står færdig kommer Rikke Høgsted og hendes mand til at dele området med folk i 3.100 boliger til priser fra 2,6 til 16 mio. kroner.Rikke Høgsted er til daglig psykolog og selvstændig konsulent. Denne gang ligger hun gerne i teltkø.Hun har boet ved Sorte Hest på Vesterbrogade, da hun flyttede fra Jylland til storbyen som ung og elsker den specielle stemning på grænsen mellem Vesterbro og Frederiksberg.»Måske er der gået rigeligt meget Emmerys i den, men det er der jo på hele Vesterbro«, som hun siger.»Vi er jo ikke havnet ude på en mark.«.Ikke som ØrestadenUdsigten til det gode liv med tagterrasse og udsigt i en ikke vedligeholdelseskrævende lejlighed, skal man heller ikke kimse ad.»Nu er der endelig noget på spil.Nu er der noget, jeg VIL have. Lejligheden er jo en stor investering og ligger netop i den nordlige ende af Carlsberg Byen - så det var bare NU! Det er uden sammenligning den fedeste placering i Carlsberg Byen.Hele historikken i området, blandingen af nyt og gammelt og roen på Rahbeks Allé, når man kommer fra Vesterbrogade. Alle de kulturpersonligheder, der har trasket op ad den gade. Og det er tæt på Rådhuspladsen.Tænk, at summen af så mange af mine længsler og boligønsker kan lykkes.« Rikke Høgsted er ikke skræmt ved tanken om, at Carlsberg Byen, som nogle frygter, bliver et goldt beton-og glas klondyke uden liv som visse dele af Nordhavn, Ørestad og det nye Islands Brygge.»Carlsberg Byen ligger stadig tæt på City. Vi er jo ikke havnet ude på en mark, og vi har jo selv et medansvar for det.«.jrf@berlingske.dk '' Tænk, at summen af så mange af mine længsler og boligønsker kan lykkes Rikke Høgsted.

Sommeren er kommet, og alle københavnere søger som trækfugle med akut underskud af D-vitaminer udendørs. Det myldrer med liv og leben i parker, på pladser, og hvor byboerne ellers kan finde lys, luft og leg efter en lang vinter i deres lejligheder.Også omkring Søerne vælter det med mennesker, løbere, barnevogne og vandrende venner, der vender verdenssituationen og Donald Trumps seneste mærkværdige tweet.Søerne er næsten inkarnationen af København, et unikt åndehul, som visionære byskabere skabte, og som ved en blanding af lykke og fornuft er blevet bevaret, længe efter de mistede deres betydning som vandreservoirer. Alene tanken om at bruge området til en motorvej, sådan som der var planer om tilbage i de hæsblæsende 60' ere, kan sende en gysen ned ad ryggen på de fleste.Spørgsmålet er dog, om ikke tiden er kommet til, at vi udnytter Søerne og det store fysiske byrum, de udgør, bedre.For er en stor, ret ensartet vandflade omgivet af en overfyldt grussti, hvor man skal fægte sig frem for ikke at blive løbet over ende i højsæsonen, virkelig den bedste anvendelse af en så unik ressource, som Søerne udgør? Hvorfor ikke gentænke hele området og gøre det langt mere grønt og rummeligt? Bevare ideen med søerne, bevares, men lave masser af kunstige halvøer, eventyrlige broer og uforudsigelige øer.Udvide bredderne og gøre dem grønne og frodige med masser af græs, man kan sætte sig i, hyggelige cafeer, barer, måske nogle byhaver og legepladser - for børn og voksne.At det ville blive ekstremt populært, er ikke svært at forestille sig - et helt nyt område af København med nye oplevelser og muligheder.AH, MEN DET KANman da ikke. Søerne er jo Søerne, og de både fredede og højt elskede.Det er noget af det, som gør København til København. Jeg kan sagtens se indvendingerne, men helt ærligt: Så imponerende er Søerne i deres nuværende stand heller ikke.Vandet er renere end i gamle dage, men er stadig ikke noget, som man ligefrem har lyst til at hoppe i. Særligt ikke efter at der er kommet så mange andre badesteder i havnen.Og selv om det er herligt, at man har givet et sted som Kaffesalonen ved Dronning Louises Bro tilladelse til at have pontoner med borde ude i vandet, vil det være synd at sige, at det er særligt smukt eller gennemtænkt gjort.Pontonerne ligner noget, der er indkøbt brugt i Østeuropa, og den glasoverdækkede del i midten med kunstigt græs er nærmest en skændsel.Ditto med Svanebådene, som man kan leje, og den miserable Søpavillon i den anden ende. Det hele er lidt billigt, tilfældigt og langt mindre attraktivt, end det kunne være.Så hvorfor ikke åbne posen op og tænke nyt og mere oplevelsesorienteret? Den lidt hengemte Skt. Jørgens Sø helt nede ved Vesterbro viser på sin vis vejen med sin lidt mere naturlige og bevoksede bred - som dog også sagtens kunne være både større og bedre udnyttet.Faktisk er der allerede et glimrende forslag om at forvandle områderne omkring Skt. Jørgens Sø til en park. Planen var dengang begrundet i at beskytte området mod oversvømmelse i forbindelse med skybrud. En vigtig opgave, bevares, men mindst lige så vigtigt burde det være at skabe mere rum til moderne byliv omkring Søerne.OVERBORGMESTER FRANK JENSEN og andre på rådhuset taler igen og igen om vigtigheden af at gøre byen attraktiv og skabe integration mellem de forskellige befolkningsgrupper og segmenter.Men det kan og bør gøres med andet og mere end billige boliger. Faktisk er integration noget, som Søerne vitterlig kan - her mødes hele byen.Tager man turen fra hipsterne på Vesterbro til den kreative (over) klasse ved Kartoffelrækkerne, kommer man gennem hele spektret i nutidens København - lige fra mørkklædte muslimske kvinder til næsten nøgne gennemsvedte og stakåndede løbere. Søerne er Københavns dagligstue, vores svar på strandpromenaderne i Middelhavets storbyer. Det er forrygende, det er skønt, og det er hovedstaden, når den er allerbedst.Men det kunne bare være så meget mere, hvis man peppede søerne lidt op. Mindre vand, mere land og mere grønt. Det er bare om at komme i gang.marcus.rubin@pol.dk Tiden er kommet til at udnytte Søerne og det store fysiske byrum, de udgør, bedre.
SIGNATUR Hvorfor ikke udnytte det enorme åbne byrum, som Søerne udgør, lidt mere aktivt?
Jeg glemmer aldrig Jacob.Min ekskæreste døde for tre år siden i en alder af kun 44 år. Han var et fantastisk menneske, der konstant beskæftigede sig med noget, der gav mening, fra litteraturvidenskab over kunst til timelange samtaler med venner. Jacob havde et utroligt nærvær og en enorm livsvilje kombineret med en lige så stor stædighed, der også blev en styrke for ham, da sygdommen kom.For det var paradoksalt, at livet skulle slutte så tidligt for lige Jacob, der altid var angst for at få en alvorlig lidelse, og som blev ramt af den meget sjældne MSA, Multipel System Atrofi, der angriber hjernen, så den syge får problemer med motorikken, balancen og mange af kroppens automatiske funktioner som for eksempel blæren.Der går typisk to år, fra diagnosen stilles, til døden indtræffer. Men Jacob ville tro mod sin natur ikke give op, så han prøvede alt muligt fra alternative behandlere til mere klassisk medicin. Intet hjalp, selvom vi var mange, der gjorde, hvad vi kunne.Samtidig med at det for alvor begyndte at gå ned ad bakke for Jacob, var jeg begyndt at spille tirsdagsjazz i Eliaskirken på Vesterbro i København.Den ligger lige i nærheden af det sted, hvor Jacob boede. De to første gange fik jeg slæbt ham med, selvom det var noget af en bedriftfor den før så aktive mand at komme ned fra fjerdesalslejligheden og over i kirken og tilbage igen.Men han havde alligevel siddet i kirken ugen efter, hvis han havde været i live.Jeg besøgte ham, aftenen før han døde, og sagde, at jeg ville komme igen dagen efter.Klokken var lidt over tre om eftermiddagen, da jeg kom ind i lejligheden og opdagede, at han lå død i sengen.Jeg ved ikke, hvad jeg forud havde forventet, hvis jeg en dag skulle finde et dødt menneske, men nok ikke den fred, der var over Jacob og hans lejlighed den vintereftermiddag.For det blev et vigtigt øjeblik for mig med Jacob, der endnu var lidt varm og så rolig ud, hvilket også var en stor trøst, for mennesker, der lider af MSA, dør normalt under meget store smerter. Men Jacob måtte have sovet stille ind, når han så sådan ud, og det er en oplevelse, der på den lange bane har givet mig et stort livsmod.Den næste tid handlede så om bisættelse og andre praktiske ting, som jeg ordnede.Siden har jeg også mærket Jacobs tilstedeværelse flere gange, allermest når jeg er ude i min have i mit sommerhus og i nærheden af det træ, som vi, Jacobs nærmeste venner, plantede til minde om ham. For eksempel kom der engang nogle røde bier, som jeg aldrig har set før, og satte sig på min hånd, og jeg fornemmede klart hans tilstedeværelse.En anden gang kom en lille rødhals hoppende og var så nærgående, at jeg var nødt til at spørge højt: " Jacob, er du dér?".Præsten i Eliaskirken, hvor Jacob blev bisat, og hvor jeg i dag er organist, sagde dengang til mig: Et liv er et levet liv, uanset hvor mange år vi gives - og det er rigtigt. Siden Jacobs død har jeg været meget opmærksom på, hvad jeg bruger tiden til, og jeg har opdaget, at den ro og det nærvær, som jeg møder i både naturen og kirken, netop giver livet den dybde og den fylde, som Jacob altid sprudlede af. Måske fordi han vidste, at hans tid var knap.kirke@k.dk Fakta: Olivier AntunesFødt i 1973 i Paris, men er opvokset i Danmark.Står bag flere jazz-cd'er og tv-udsendelser, både alene og sammen med andre kunstnere. Modtog i 1999 Ben Webster-prisen.Arbejder i dag som organist i Eliaskirken på Vesterbro.
troens øjeblik Det gav livet en ekstra dimension for musikeren Olivier Antunes at følge en tidligere kæreste gennem en livsafsluttende sygdom.
NØRREBROLars Aslan Rasmussen Politiker og folketingsmedlem for Socialdemokraterne, for hvem han er opstillet i Nørrebrokredsen.Jeg er født og opvokset i Stefansgade på Nørrebro sammen med min far, mor og to søstre. Vi boede det meste af mit liv i en toværelseslejlighed, og mine bedsteforældre boede i naboopgangen.Kvarteret omkring Stefansgade er blevet ret trendy nu, men det var det bestemt ikke dengang.Jeg voksede op i et af de mest socialt belastede områder i Danmark, og hverken min familie eller mine venners familier havde mange penge. Men vi var og er stolte af Nørrebro.Stolte, fordi vores bydel rummer så meget forskelligt: Kunstnermiljøer, græsrodsaktivister, etniske specialbutikker, unge og gamle og en masse børnefamilier.Nørrebroparken er et godt sted at starte, når man besøger Nørrebro. Her summer det af liv.Parken er en oase midt i brokvarteret - omgivet af træer og med en masse delikatessebutikker.Prøv f. eks. at besøge Isværket i Stefansgade, der laver byens bedste is og kaffe.Så er der Assistens Kirkegård. Som barn syntes jeg, der var noget magisk ved det sted, og det synes jeg nok stadigvæk. Midt i storbyjunglen kan man her forsvinde væk mellem sjove træer og buske, og selv om der er tung trafik rundt om kirkegården, hører man den ikke, fordi man befinder sig i en slags tidslomme. Hans Scherfig, Niels Bohr og H. C. Andersen ligger alle begravet her, men det afholder ikke folk fra at sole sig på de grønne områder mellem gravene, spise frokost og nyde livet. Nogle bliver forarget over, at man gør sådan på en kirkegård, men selv synes jeg, at det er enormt smukt med så meget liv omkring de døde.Anbefales kan også Dronning Louises Bro, som forbinder Nørrebro med Indre By. Den har fået et helt nyt liv, efter Københavns Kommune traf den fantastiske beslutning at begrænse biltrafikken på Nørrebrogade. Overalt på broen sidder der mennesker, folk spiller musik, laver gøgl og alt muligt andet. Sæt dig op ad muren langs vandet, og nyd dette skønne sted i centrum af København.FREDERIKSBERGCamilla Lindemann Journalist og forfatter, tidligere chefredaktør for Psykologi og Femina, aktuel med bogen "60 med mere".Jeg flyttede til en lejlighed på Sankt Thomas Allé på Frederiksberg for næsten 23 år siden. Fra mit hjem er der udsigt til Sankt Thomas Plads, som med dets to store prydbrønde minder mig om Paris.Der er mange dejlige steder på Frederiksberg. Pak en madkurv, og tag f. eks. en tur i Frederiksberg Have, der er anlagt af Frederik 4.omkring Frederiksberg Slot, og hvor der stadig er rester af en barokhave og en romantisk landskabshave. Der er søer, kanaler og masser af løgplanter, blomstrende træer og buske. I midten af haven er en ø med et kinesisk lysthus, hvor der er fri adgang om søndagen i sommermånederne.Og man kan også hoppe i en af de små både, der sejler rundt på kanalerne.Fra haven er der ikke langt til Cisternerne, der er Københavns Vandforsynings tidligere højdebeholdere i Søndermarken overfor Frederiksberg Slot. Nedgangen er markeret med to glaspyramider, og nede i dybet er der spændende kunstudstillinger.Et alternativ til madkurven kunne være en frokost på Café Lindevang, der ligger på Sløjfen ved Peter Bangs Vej. Caféen tilbyder frokost med god dansk mad, og er man ikke til smørrebrød, kan man få mere moderne mad på caféen ved siden af. Har man børn med, er det oplagt at gå en tur i Lindevangsparken, der har glimrende legepladser.Når maven er fyldt, trænger man til lidt åndelig føde. Besøg Thiemers Magasin i Tullinsgade. Det er en boghandel, der ligger på kanten af Vesterbro, og her kan man få kaffe og en god litteratursnak med boghandleren Rikke Viemose. Om søndagen er der ofte et forfatterarrangement i salonen bag boghandlen.Værnedamsvej, der støder op til Tullinsgade, er også et besøg værd.Gaden har mange hyggelige caféer og charmerende butikker med lækkerier som vin, te og ost og en dejlig kaotisk, men hensynsfuld trafik, som ingen tager notits af.AMAGER OG CHRISTIANSHAVNKetti Bueno Ferrer Salsainstruktør og indehaver af kursuscentret Havana på Amager. Har med undtagelse af et par udenlandsophold boet på Amager hele sit liv.En af de ting, jeg elsker ved Amager, er, at den er lastet med utæmmet natur. Overalt kan du finde oaser, der aldrig har set en plæneklipper -eller en byplanlægger. Og det er nok ret kendetegnende for øen og amagerkanerne. De har kant, og selv om de er en del af København, er det, som om de er helt upåvirket af det. Når et af de lidt mondæne steder, man finder mange andre steder i København, åbner på Amager, glider det hurtigt ind i den der lidt lavpraktiske hverdagshygge, der er her på øen. Ellers mister det sine kunder.Hvis jeg skulle vise øen til nogen, der ikke kender den, så ville jeg invitere dem på middag på Sundby Sejl, som er en restaurant, der ligger ved Amager Strandpark. De laver store, folkelige retter, som er sindssygt velsmagende. Der sidder man så på bænke og stole blandt sejlfolk og med udsigt til vandet og spiser. Og når du er færdig, bærer du selv din tallerken ud Amager er en stor ø, og den opleves bedst på cykel. Man kan starte på Nyhavn og krydse vandet via de nye cykelbroer. Herfra kan man cykle langs havnefronten fra Christianshavn til Islands Brygge og videre, indtil man når et sted, der hedder Nokken. Det er et gammeldags kolonihavefællesskab, der har lidt Wild West-stemning over sig. Sjove mennesker, skæve huse og mærkelige joller.Når folk besøger Christiania, foregår det altid i området omkring Pusherstreet. Hvad få ved, er, at der på den anden side af voldene er en strækning, der hedder Syddyssen, som også er Christiania, men bare uden al balladen. Det er bare folk, der bor der -og ofte i nogle meget fantasifulde huse.VESTERBROErik Clausen Filminstruktør, skuespiller og multikunstner. Opvokset i Sydhavnens arbejderkvarter. Har størstedelen af sit liv boet på Vesterbro.Vesterbro er noget særligt, og for os, der bor her, vil jeg sige, at det er et kærlighedsforhold. Et sted, der er værd at besøge for udefrakommende, er Skydebanen. Det er en stor legeplads og en lille park, som ligger bag et usædvanligt byggeri, der er helt borgagtigt. Her kan man sætte sig ind og meditere lidt.Så er der Kødbyen, som det hedder, selv om der ikke er meget kød i Kødbyen. Til gengæld er der en masse kunst og kultur og caféer. Det er den nye generation, der har indtaget Kødbyen, og den nye generation præger i det hele taget Vesterbro.Ikke mindst kvinderne med deres barnevogne. De skyder gennem Istedgade, som om de skubbede en tank foran sig, men med stor selvbevidsthed. Her er der tale om ønskebørn -bare det var mig.For enden af Istedgade er Enghaveparken, som er en stille park med et historisk perspektiv, idet den første rockkoncert i Danmark fandt sted her. Hvis du kigger op på scenen, som stadigvæk står der, fordi den er muret, kan du næsten høre »One, two, three o'clock, four o'clock, rock« for dig. På et tidspunkt spillede Tommy Steele her, og jeg kan huske, at vi var 30-40.000 mennesker, der råbte begejstrede, hvilket de jyske betjente besvarede ved at give os knippelsuppe og smide os ud af parken.»Istedgade overgiver sig aldrig.« Sådan lyder en parole, som blev til under Anden Verdenskrig, dengang folkestrejken startede. Det skete på Istedgade, men i dag må jeg sige, at Istedgade har overgivet sig til pænheden, designbutikkerne og café au laiterne til 75 kr.ØSTERBRODavid Oliver Fischer Kok, kogebogsforfatter og ejer af restauranten Hos Fischer på Østerbro, hvor han har boet størstedelen af sit liv.Mine forældre flyttede til Østerbro, da jeg var 5 år gammel, og har boet der lige siden. Et af de steder, jeg husker særlig godt fra min barndom, er Skudehavnen, som ligger i Nordhavn. Min onkel er bådebygger, så jeg er kommet meget dernede og har fulgt udviklingen, siden det hed Frihavnen. Der er stadig nogle af de gamle erhvervsfiskere tilbage, og om sommeren kommer folk dertil fra byen. Skudehavnen er en hyggelig, lille oase midt inde i byen, hvor der er fredeligt.Jeg er kok og har min egen restaurant, Hos Fischer, på Victor Borges Plads på Østerbro. Ikke så langt derfra ligger Sankt Jakobs Plads, der har lidt pariserstemning over sig, og hvor man kan finde en restaurant, der hedder Le Saint Jacques.Der er jeg udlært. Og måske er det kærlighed til min gamle læremester, den franske kok Daniel Letz, men når jeg sidder der om sommeren og drikker et glas rosévin, så har jeg det, som var jeg i Paris. Han er en super fyr, og så laver han byens bedste laks.Brumleby kender mange sikkert. Det er et hyggeligt, lille sted, som er omringet af femetagers bygninger og Parken. En landsby midt inde i byen. Kender ikke historikken omkring Brumleby, men det er altid hyggeligt at vandre rundt derinde. Folk bor der jo, det er ikke et museum.Og det er nok lidt med brumbasser som med christianshavnere. De bor ikke på Østerbro, men i Brumleby, ligesom når en fra Christianshavn i hvert fald ikke bor på Amager. Det er ikke et udtryk for snobberi, men der er en vis stolthed ved at bo der.temasektion@jp.dk 
Hvert år rejser hundredtusinder af turister til København for at besøge Tivoli, Nyhavn og alle de andre kendinge blandt byens seværdigheder. Men mange af hovedstadens mest charmerende steder skal man være indfødt for at kende. Så dem har vi fundet fem af.
Kan du undvære din bil? Lasse Sørensen, hans hustru og to børn gjorde forsøget. I tre måneder op til sommerferien lod Vesterbro-familien kommunen opmagasinere deres aldrende Peugeot 307 i et parkeringshus i Bispebjerg.I stedet fik de en såkaldt mobilitetspakke med adgang til den kollektive tra-fik, delebiler, lejebiler og bycykler.I alt deltog 162 personer med og uden bil i forsøgsordningen, og Lasse Sørensen var en af 7, der gik hele vejen og smed bilnøglen væk i testperioden. Forsøget fandt sted i Krusågade på Vesterbro og på Henrik Ibsens Vej på Frederiksberg, og det offentlige fjernede i perioden p-pladser i gaderne for i stedet at skabe rum for delebiler, bycykler og små miniparker med blomster og bænke.»Min kone og jeg sagde ja til at deltage, fordi vi gerne ville udfordre os selv. Vi er lidt trætte af at se på vores gamle bil, der holder parkeret i gaden uden at blive brugt. Vi ville se, om det var muligt at leve sit liv uden at have sin egen bil«, fortæller 45-årige Lasse Sørensen.Han arbejder som selvstændig ledelseskonsulent i Hellerup. For at komme til kontoret i myldretiden er det hurtigst at cykle, og også bus og tog kan få ham frem hurtigere end Peugeoten. Ofte har han dog kundemøder uden for København, og på de dage tager han bilen på arbejde trods den trættende trafik. Også i weekenderne bruger familien af og til deres bil, når turen går til Nordjylland eller Sverige for at besøge venner og familie.»Vi har gået og overvejet, hvad næste løsning skal være. Vi har råd til at købe en ny bil, men på den anden side er vi også optaget af at gavne miljøet. Men er det muligt at erstatte den frihed, der er i at have sin egen bil?«, spørger Lasse Sørensen.Ubrugte metalkasserSom de fleste københavnere kan han tale med om, hvor svært det ofte er at finde parkeringspladser. Forleden flakkede han rundt på Vesterbro i et kvarter for at finde en plads i nærheden af sit hjem.Udfordringerne med de mange holdende og kørende biler i byen har fået Københavns og Frederiksberg Kommune samt Region Hovedstaden til at lave pilotprojektet sammen med en række offentlige og private transportleverandører. Droneundersøgelser på Østerbro og Vesterbro har vist, at 23-26 procent af alle parkeringspladser er optaget af biler, der ikke bliver brugt i hverdagene.Når der samtidig forventes 100.000 flere københavnere frem mod 2027, er der behov for at udnytte den begrænsede plads mere effektivt, siger teknikog miljøborgmester Morten Kabell (EL).»Når der bare står en ubrugt metalkasse, er det spild af den dyrebare plads i byen.Den plads kunne bruges på byrum, på legepladser til kvarterets børn, til udeservering for den lokale café eller andet. Og hvis folk i stedet for at købe en bil vil bruge delebiler, kollektiv trafik og cykler, så bidrager det til målet om at blive en grønnere by«, siger Morten Kabell med henvisning til kommunens erklærede ambition om at blive CO2-neutral i 2025.Lasse Sørensen har boet på Vesterbro i snart 25 år, og han og familien vil gerne gøre deres til at få en grønnere by. Men de skal også have en hverdag til at fungere. I de tre måneder uden bil oplevede Lasse Sørensen, at de alternative transportformer i nogle sammenhænge fungerer glimrende, men ikke altid er lige pålidelige eller anvendelige.»Jeg gik all-in og tilmeldte mig alle tjenesterne.Jeg har kørt betydeligt mere med det offentlige end før, for så kan jeg arbejde lidt på vejen og ikke møde svedig op på arbejdet. Og så er jeg også blevet rigtig glad for bybilerne, der rammer min måde at komme rundt i byen på ret godt«, siger Lasse Sørensen med henvisning til tjenesterne Green Mobility og Drivenow, hvor man betaler per minut og parkerer bilen et vilkårligt sted uden tanke på p-afgifter.Men delebilstjenesterne var hverken praktisk eller økonomisk fordelagtige, når han skulle besøge kunder langt væk fra kommunegrænsen, hvor man ikke bare kan efterlade delebilen uden omkostning. Så prøvede han at koble sig på den private udlejningstjeneste Gomore, men det kræver mange bookinger, før der er bid. Han prøvede også at komme i gang med delebilstjenesten LetsGo, som har faste stampladser og er egnet til længerevarende leje.Men før brug skulle han hente en chip på selskabets kontor, og da det den pågældende dag styrtregnede, gik det forsøg i vasken.»Det er smart nok, at man kan leje de biler, men jeg blev irriteret over, at man skal hoppe rundt mellem alle de forskellige udbydere og deres systemer for at finde den bedste løsning i øjeblikket. Det var fire forskellige apps plus bus og tog, og det kræver en hel del energi og planlægning«, siger Lasse Sørensen.Også de øvrige 161 testpersoner syntes overvejende, at det var bøvlet at bruge de mange transporttjenester. En evaluering af projektet viser dog, at hvis de forskellige tjenester blev samlet i én simpel app, så siger 56 procent, at pakken ville kunne erstatte deres behov for at eje en bil.Mobilitetsapps på vejNetop at få samlet alle transporttjenester i en app bliver det næste skridt i udviklingen.Borgmester Kabells forvaltning søger nu om politisk opbakning til en ny bevilling på 5,8 millioner kroner til at folde forsøget ud til flere borgere i en længere periode. Samtidig er det offentlige trafikselskab Movia ved at samle en lang række private leverandører, som er interesseret i at udvikle apps, der kan guide københavnere frem til den hurtigste og billigste vej frem på tværs af transportmidler. Teknologien kaldes Mobility as a Service (MaaS), og de første eksempler er i gang eller på trapperne i Finland, Tyskland, Storbritannien og Holland.Anette Enemark, som er Mobilitetschef i Movia, mener, at pilotprojektet i hovedstaden viser teknologiens store potentiale for at begrænse trængslen og fremme grønnere transportformer: »Den største barriere er, at vi alle sammen er vanedyr. Vi føler os trygge og tror, vi kender alle transportmuligheder. Men det gør vi faktisk ikke, og et lille puf kan få os til at prøve noget nyt og se mulighederne i det brede transportlandskab«. Undersøgelser har vist, at det rent økonomisk ikke kan betale sig at eje sin egen bil, hvis man kører under 12.000-13.000 kilometer om året.Men et er økonomien, siger Lasse Sørensen.Noget andet er den bekvemmelighed, som følger af at have sin bil holdende nede på gaden.»I løbet af forsøget er jeg blevet opmærksom på, hvor stor en luksus det er at have sin egen bil. Hvis jeg skulle droppe det, så skal jeg have en løsning, som giver mig den samme fleksibilitet. Det skal fungere som at køre taxi, så jeg kan tage en bil tæt på mig og stille den fra mig igen uden at tænke på byzonegrænser eller pris for parkering. Dem, der kan levere den løsning, de får mange kunder«, siger Lasse Sørensen, som hælder til at investere i en ny bil: »Jeg er godt klar over, at det er meget dyrere at have min egen bil end at bruge andre transportformer. Omvendt er der nu kommet et udspil fra regeringen, så alle kan få billigere biler - også dem, der faktisk ikke har behov for en«.jakob.sorgenfri@pol.dk Den største barriere er, at vi alle sammen er vanedyr Anette Enemark, Movia.Fakta:  FAKTA VERDEN OVER PRØVER STORBYER AT FÅ STYR PÅ BILTRAFIKKEN. HER ER NOGLE AF DE MEST POPULÆRE IDEERLotteri per nummerpladeMexico By. Den mexicanske hovedstad er kendt for tæt trafik: Byen har en sikker førsteplads på det globale trængselsbarometer TomTom Traffic Index. Et af de mange forsøg på at løse problemet er at lade nummerpladen bestemme.' Hoy No Circula' - i dag må du ikke køre - blev indført i 1989: Sidste ciffer i nummerpladen afgør, hvilke dage bilen skal holde stille. Lignende modeller har siden været afprøvet i blandt andet Beijing. Systemet har hjulpet, men ikke nok, og byen afprøver ofte nye ideer som parkeringsbestemmelser og cykelruter.Forbud mod benzinbilerOslo. Ingen hovedstæder har fremlagt et så ambitiøst forslag som det, Oslos bystyre kom med i 2015: totalforbud mod benzin-og dieselbiler i indre by fra 2019. Forslaget var meget kontroversielt, især for erhvervslivet, så i første omgang har bystyret kun vedtaget en skarp stigning i bompenge for dieselbiler samt drakoniske parkeringsregler. Men målet om den bilfri by lever stadig. Samme tendens ses i andre storbyer. Paris, Madrid, Athen og Mexico By har alle varslet et forbud fra 2025 - dog kun for dieselbiler. Selv BMW's hjemby, München, overvejer det.Betalingsring blev vellidtStockholm. Da den danske regering i 2011 foreslog en ' betalingsring' omkring København, kørte forslaget durk ind i en mur af protester og endte med at blive droppet. De samme protester mødte Stockholm i 2006 - Sverige er trods alt via Volvo og Saab ikonisk forbundet med biler - men den foreslåede trængselsskat blev alligevel vedtaget ved en lokal folkeafstemning; måske var det et bedre navn. Den midlertidige ordning er siden blevet både permanent og ganske populær.Ideen virker, viser statslige tal: Trængslen er faldet. I 2013 indførte Göteborg samme ordning.Kina satser på delecyklerHangzhou. Mens mange byer arbejder med pisk i form af forbud og bompenge, kan man også bruge gulerod i form af miljøvenlig offentlig transport - og lettilgængelige cykler.Danmark var et pionerland for bycykler, men i dag er det Kina, der træder fra. Verdens delecykelby nummer et er, med flere længder, Hangzhou i Østkina: Her står over 80.000 cykler klar på 3.000 stationer, omtrent syv gange så mange per indbygger som i København. Det børsnoterede firma Mobike har nu åbnet en filial i engelske Manchester. Mere end 1.000 byer verden over har delecykelordninger.Fejl og fakta 05.09.2017:' Kommunen tvang Lasse til ikke at bruge sin egen bil i tre måneder', lød en overskrift på side 6 i 1. sektion i går. For de læsere, der måtte have nøjedes med at læse den noget friske overskrift, skal vi præcisere, at det kan en kommune ikke. Som det fremgik af selve artiklen, havde bilisten ganske og aldeles frivilligt tvunget sig selv til at undvære sin bil som led i et forsøg, fordi han brugte den så sjældent. 
På hver fjerde p-plads i København står der biler, der ikke bruges ihverdagen. P-pladsen fylder i byrummet på bekostning af legepladser og parker. Kommuner og region tester en ny transportservice, der sigter mod at erstatte borgernes behov for at eje en bil.
Riiiing. Riiiiing. Riiing. Mike Tramp kigger på sin smartphone. En smartphone, som bliver beskyttet af et plastikcover påtegnet et amerikansk flag, der minder ham om, hvem han er. En rodløs musiker, som søgte væk fra Danmark og mod USA.Det gjorde han i begyndelsen af firserne, dengang han var danmarksberømt teenager på Vesterbro i ungdomsbandet Mabel, der havde Melodi Grand Prix-hittet Boom Boom. Dengang han tog springet fra Danmark til Spanien og senere til drømmenes USA, hvor han blev rockstjerne på de store hitlister med puddelhår, kvinder og luksusbolig.Han har kaldt USA-turen for en flugt fra hungrende journalister og marketingfolk, der plantede løgne om Mike Tramp i medierne.Han svor, han aldrig ville vende hjem til Danmark på grund af mediehysteriet. Efter USA bosatte han sig i Asien.I dag har han forsonet sig med sit hjemland, men 57-årige Mike Tramp er stadig på farten året rundt. Og det kræver sin stadig ældre vagabond.Krukket eller ej Telefonen ringer endnu. Der er en time, til han har en aftale med en BT-journalist. En, som vil følge Mike Tramp fra om eftermiddagen til efter midnat på spillestedet Amager Bio. Det er dagen, hvor hans nye plade udkommer. Dagen, hvor han begynder en måneder lang turné, som bringer ham til England og Tyskland.Han tager en indånding.»Hej, Anders fra BT. Mike Tramp her. Prøv at høre. Jeg har ikke engang fået skrevet dig på gæstelisten. Jeg fighter med mit personlige humør, jeg er en one-man-machine.« Enmands-maskinen Mike Tramp bruger mange engelske gloser. Han taler meget og hurtigt.»Mange de tror, at Mike Tramp stadig er rockstjerne, men det er han ikke. Jeg klarer det hele selv, jeg har ingen manager, alle mine musikere er hyret. Så jeg fortryder faktisk, at jeg sagde ja til alt det her, fordi selvom det bare er en lille ting, så ved du, at en lille ting bare kan gøre, at det bliver for meget. Det er ikke, fordi jeg er krukket.« Krukket eller ej. Journalisten har ikke råd til at blive brændt af. Han er afhængig af sine småjob for at betale sin husleje.»Mike Tramp,« siger journalisten. »Selvfølgelig er du ikke krukket. Hvad siger du til, at jeg og en fotograf kommer ud som fluer på væggen og følger dig. Vi siger intet. Og så interviewer jeg dig en anden dag.«.Langt fra familienEn time senere, i Amager Bios lille spillested, Beta, er bandet ved at lave lydprøve på scenen.Spillesalen kan rumme 150 mennesker. Her skal Mike Tramp spille to aftener i træk. En dør ved scenen går op.»Hey bros (red. engelsk slang for brødre),« siger Mike Tramp friskt på amerikansk og kommer journalisten og fotografen i møde.Han har langt hår, går i cowboybukser og sort Johnny Cash-T-shirt. Tatoveringerne falder en i øjnene med det samme. De meget veltrænede overarme med blandt andet et dødningehoved, en drage, en tegning af Bob Dylan og måske mest sigende for hans person, ordet nomade.Døren leder ned ad en hvid gang mod omklædningsrummet.Vi følger lige efter. Han slænger sig nonchalant i sofaen og taler ligefremt med Vesterbro-accent.»Det, jeg sagde i telefonen om mit liv. Der er en mørk tunnel, som jeg skal kæmpe mig igennem. Jeg spørger mig selv: Gider jeg virkelig det her, når det spiller med mit humør?« Den mørke tunnel er det endeløse liv på motorvejen langt fra familien. Mike Tramps kone, skuespilleren Khadijah, er fra Indonesien, landskendt fra film og serier. Sammen har de to børn: Lennon på otte og Isabel på 11.Derudover har Mike Tramp 23-årige Dylan fra sit tidligere ægteskab.»Sagen er den. Sidste år, da jeg tog hjem til mine kone fra turné, havde jeg ikke set hende og mine børn i et år. Det var en blanding af, at jeg var dedikeret til lange turnéer, af at indspille musik, at det ikke passede ind i kalenderen og jeg på et tidspunkt heller ikke havde lyst,« siger han.Journalisten undrer sig over, hvorfor han ikke havde lyst til at vende hjem.»Fordi jeg stadig var på den rejse, hvor jeg ikke kunne finde ud af, hvor jeg ville være.Men, men, men,« stammer han hurtigt.»Det, jeg laver, gør jeg jo også for familien.Jeg er jo en soldat, der er ude at tjene, jeg er ikke ude på festtur. Alt, jeg tjener, går til mine børn. Jeg lever den slags liv, der har en udløbsdato.Vi kommer tættere og tættere på.« Han fortæller, at han lever i en cirkusfamilie.At hans kone er involveret i politik og rejser Indonesien tyndt. At hans børn er født on the road (på vejene).»Vi bor ikke som en planlæggende familie.Vi er det totalt modsatte. Selvfølgelig savner jeg mine børn og min kone. Men når kærligheden er så stor, så holder det,« siger han.Hvordan og hvornår Mike Tramp vil slå sig ned og leve livet efter udløbsdatoen, kan han ikke svare på. For han har aldrig prøvet det.Nøgne piger på cokeBordet i omklædningsrummet byder på snacks og chokolade. Køleren byder på øl.De andre musikere fra bandet har gjort entré.Øllerne må vente til efter showet. Mike Tramp er slet ikke til øl. Måske drikker han en fadøl efter et show, og som ritual drikker han og bandet en ' lille en', inden de går på scenen.Men det er rigeligt for Mike Tramp. Den tidligere rockstjerne har aldrig holdt en cigaret i hånden. Stoffer interesserer ham heller ikke.Ikke engang dengang, han hver nat ' sov' mellem to piger i en New York-lejlighed, hvor pigerne solgte coke til de smarte i branchen, fortæller han.»Mike Tramp er den, der selv reder sin seng på hotelværelset,« fortæller han i omklædningsrummet, hvor han har rejst sig op og taget ordet, mens de andre sidder og venter på at komme på scenen. Mike Tramp snakker derudad, smilende, grinende, af og til skifter han plads. Selv dengang han var en stjerne i USA som forsanger i rockbandet White Lion, drak han sig ikke fuld, siger han. Det har han været for ambitiøs til. Stemmen skal være i orden, når Mike Tramp skal synge. Det gælder måske ikke for Mick Jagger i Rolling Stones, men det gælder for Mike Tramp. Anekdoter om sine møder med store rocknavne som Aerosmith, Ozzy Osbourne, Kiss og AC/ DC har han rigeligt af.Millioner af dollarFirserne betød fest og farver, og det betød masser af groupier. Flokke af piger, som fulgte band med det formål at komme i seng med musikerne.»Det var en storm. Der var så meget af det. Du behøvede ikke at bruge håndtegn til pigerne eller sige noget til dem.Når vi kom fra scenen, stod der 50 nøgne piger i badet og ventede på os. Og det var endnu større for de andre band,« siger Mike Tramp, der fik et et råd af guitaristen fra Aerosmith: »Hav altid kondom«. »Det er ikke til at fatte, at vi blev betalt for den slags,« siger Mike Tramp. Et liv med sportsvogne, swimmingpools og masser af piger, som var mere end villige til at give oralsex til musikere og deres medarbejdere bare for at komme backstage.Forretningen White Lion tjente millioner ind på sin følsomme, hårde rock med iørefaldende melodier. På koncerter, plader og merchandise.Og med al sandsynlighed langt mere end 100 millioner. Tal cirkulerede mellem managere, advokater, anpartsselskaber og musikere.»Min ven Henning Høeg fra BT skrev, at jeg smed 100 millioner kroner væk. Det var altså ikke penge på min konto. Det var penge fra White Lion-kontoen, som skulle splittes op mellem advokater, manager, revisorer, roadies.« Der er fuld fart på Mike Tramps mund. Det med pengene lod han jakkesættene ordne, siger han. Det betød slibrige kontrakter og penge på konti, ingen i bandet vidste eksisterede. Pladeselskaberne skummede fløden, mens de til gengæld sørgede for alt til musikerne: Hoteller, transport, dyre middage.»Alle band har den samme historie. David Bowie siger det, Queen siger det, Mike Tramp siger det,« konstaterer han om det store bedrag i musikbranchen.Mike Tramp købte sportsvogne og motorcykler efter behag. Sammen med sin daværende kone, kostumedesigneren Fleur Thiemeyer, boede de dyrt til leje i Los Angeles med åben udsigt til Stillehavet. På den anden side af deres vej lå stranden, hvor tv-serien Baywatch blev optaget.Det var også dårlige investeringer. Som dengang han købte et bjerg i Colorado, hvor hans ranch Valhalla skulle ligge. Men købet var spildt. Så højt oppe kunne ingen trække vejret.Brødrene TrempenauFra omklædningsrummet kan alle høre opvarmningsbandet.De spiller en coverversion af Gasolin's Langebro. Journalisten og fotografen er netop kommet tilbage fra en shawarmabar.»Nå, I troede lige, I kunne nasse jer til sushi,« griner Mike Tramp. Fotografen fortæller Mike Tramp, at hans storebror står ude blandt publikum.Det samme gør hans lillebror, Dennis Trempenau, som han bor hos på en gård nær Slagelse.Hans storebror, Kim Trempenau, er hård at se på med hue, hættetrøje og store halskæder.Samtidig er han en sød og imødekommende mand. Normalt hænger han på baren Floss i København. Baren for alle dem, som ikke passer ind i samfundet. Baren med graffiti, punkere og utilpassede. Mike og Kim udviklede sig i helt forskellig retning. Hvis Mike Tramp er sex, er Kim stoffer. Og tilsammen er de mantraet sex, stoffer og rock n roll, som er deres fælles interesse.Men hvor Mike Tramp fik succes, gik Kim i hundene med de hårde drenge fra Vesterbro og endte som narkoman.»Min bror er for vild,« siger Kim Trempenau med blikket rettet mod scenen, da Mike Tramp går på i den fyldte sal. Her er flest midaldrende folk, nogle er fra udlandet, de har fulgt Mike Tramp, siden de var unge. De rocker med til de mange numre, som fortrinsvis er fra Mike Tramps solokarriere.Når børnene græderVerdensberømte White Lion brændte ud i begyndelsen af 90erne. Den sangskrivende guitarist Vito Bratta og Mike Tramp havde kørt hinanden trætte. Vito Bratta var den dovne, kunstneriske type, der stadig boede i New York. Mike Tramp var flyttet til solrige Los Angeles. Samtidig gik deres festlige rock af mode i radioen og på MTV. Mike Tramp dannede derfor bandet Freak of Nature i 90erne. Et band, han investerede millioner i, men som aldrig fik kommerciel succes. I slutningen af 90erne gik han solo og har siden dengang turnéret verden rundt - på de mindste scener.Selvfølgelig er det hårdt, fortæller han, at gå fra stadionkoncerter til de mindste scener.Men det er mest fordi, han selv ordner alt det administrative, han engang havde andre til at gøre. At han ikke længere er en verdensstjerne, rører ham ikke. Det går op og ned i showbusiness, som Gasolin's Franz Beckerlee engang sagde.Folk er bemærkelsesværdigt på gennem hele koncerten, også selvom Mike Tramp ikke spiller Boom Boom, men amerikansk blues og western.Han joker en del fra scenen, blandt andet om sin bror, Kim Trempenau, som har fødselsdag.»Når jeg spiller koncert, hænger han altid ude i baren. Han har fødselsdag i aften og giver en omgang,« joker Mike Tramp fra scenen. Til slut giver han megahittet ' When the children cry'.Efter koncerten løber Mike Tramp nedenunder for at give autografer til køen af fans. Det tager tid, og Mike Tramp bruger den tid, det tager.Alle i køen skal have autograf, en selfie og en snak. Da Mike endelig får lov til at løbe op i omklædningsrummet, følger journalisten efter. Kim Trempenau har netop spurgt journalisten om, hvor Mike er henne.»Mike, din storebror kalder på dig.« »Prøv at høre. Hvor mange gange tror du, at Kim har kaldt på mig,« siger Mike Tramp med et kækt smil. Nede i foyeren, da de sidste folk er ved at gå, taler de to brødre kort sammen, inden Mike tager af sted.Klokken er omtrent midnat, og udenfor ses en grå bil køre forbi Kim Trempenau. Mike vinker til sin bror på vej til sin anden brors bondegård i Slagelse. Kim tager en taxi til Floss.Barndommens gadeHvordan kan to brødre med den samme opvækst ende så forskelligt ud? Den ene er næsten afholdsmand og bliver rockstjerne. Den anden lever det hårde rockliv og bliver førtidspensionist.Journalisten tygger på spørgsmålet, da Mike Tramp kommer ind ad døren på Café Obelix ved Vesterbro Torv.»Hey, Bro. Tak for sidst. Du sidder ved mit stambord, det er sgu meget sjovt.« »Hvor sjovt. Jeg har sat os lidt diskret, for der er meget larm,« siger journalisten.»Det er sgu lige meget. Bartenderne siger altid, at jeg taler så højt, at de altid kan høre mig.Det er min stamcafé, det her. Jeg er vokset op lige rundt om hjørnet og levede mit liv på omtrent 150 meter.« Mike Tramp har en hue på, hvor der står Raw (red. rå). Han voksede op blandt spillemænd, sutter og pornobutikker nær Vesterbro Torv, fortæller han. Han peger ud ad ruden på springvandet, som hans storebror altid fyldte med shampoo, de havde stjålet. I kirken blev han Dylan.konfirmeret og ved siden af lå værtshuset, Carls Bodega, hvor hans mor var bartender.»Er du sulten?« Spørger Mike Tramp journalisten.»Ja.« »Det er jeg også, mand, jeg har ikke spist hele dagen.« En hønsesandwich og en halv liter coca-cola bliver sat foran Mike Tramp og journalisten, og de spiser, så dressingen flyder om deres læber.I 70erne var Café Obelix en kaffebar med sort færgekaffe, brune ostemadder og fede mænd med en æske snus, siger Mike Tramp.»Det var et kvarter af skilsmissemødre, der hang ud ad vinduet og holdt øje med børnene i gaden, ik'.« Mike Tramps far var der aldrig. Og efter et par år blev mor og far skilt. I stedet fandt brødrene faderlige forbilleder i flipperne på bænkene på Vesterbro Torv. De sad der med deres lange hår, cigaretter og guitarer, fortæller han og begynder at spille luftguitar og synge Sebastians eventyrsang, Når lyset bryder frem, om at vokse ud i livet.»Du lille dreng, du er på vej til drømmeland,« synger han.Brødrene legede i Vesterbro Ungdomsgård tæt ved torvet.»Min storebror blev forsøgskanin for de gamle vesterbroere og havnede i det hårde miljø, og det skyldtes min far. Kim har taget mere skade end Dennis og mig.« Dennis og Mike Tramp spillede fodbold og musik. Moderen knoklede på værtshus.»Hvorfor endte jeg ikke op i den forkerte side af det hele? Jeg voksede op i en familie, hvor alle røg, og hvor alle drak,« spørger han sig selv.Når han måske aldrig faldt for alkoholen, skyldtes det blandt andet de andre bandmedlemmer i Mabel, hvor Mike Tramp blev landskendt som 15-årig. De andre medlemmer var i tyverne, kom til tiden og havde gode uddannelser. Ordensmennesker som dem så Mike Tramp op til.Han kom ind i bandet via manden i kælderen, Torben Hoyer. Han boede i samme opgang som brødrene Tramp og havde kontakter til de danske hitmagere. Før Mike Tramp vidste af det, var han i ugebladene med sin bror, Dennis.De ville gerne være popstjerner, stod der. Det havde de aldrig sagt til pressen.Ikke lang tid derefter sørgede Torben Hoyer for at gøre Mike Tramp til forsanger i Mabel. Det blev massivt for en teenager. En dag stod der i medierne, at deres band måtte flygte fra tusindvis af fans. Det passede heller ikke.Mike Tramp mener at være den, der prøvede hypen af som barne-og teenagestjerne, et fænomen vi i dag kender fra Popstars og X Factor.»De unge er forberedt på en helt anden måde i dag. De har set det før og er forberedt på verden gennem nettet. Da Mike Tramp stod på scenen i Tivolis Koncertsal 1978, var der ikke en bog, du kunne referere til.«.Som et barn i en legetøjsbutikGruppen tog til Spanien for at udvide succesen.Her fik Torben Hoyer, gruppens manager, fortalt til medierne, at Mike Tramp oprindeligt var født som pige. Historien var falsk, men det var god eksponering, mente manageren. Det kom der en kæmpe mediehistorie ud af, som senere nåede til Danmark.De falske historier var blot lidt af det, der gjorde Mike Tramp træt. Den danske presse mente heller ikke, at Mike Tramp kunne synge.De drillede ham, og han forlod landet, før han overhovedet var færdigudviklet som voksen.Han tog til USA, hvor han skrev musikhistorie, alt imens livet gik sin vante gang i Danmark og hos Mike Tramps familie. Han bevarede de gode kontakter til sine brødre, som stolt kom og besøgte ham i USA. På et tidspunkt ansatte han endda sin storebror, Kim Trempenau, til at gøre det lidt hyggeligt for de andre bandmedlemmer på turné. Det var overkommeligt arbejde som at gøre deres værelser parate.Mike Tramp griner.»Jeg tog min storebror med mig ud i den store rockverden. Og det slog så tilbage. Det svarer til at tage et skrigende barn ind i en legetøjsbutik.« Han henviser til, at netop rockverdenen er fuld af det, som narkomaner gerne vil gøre alt for: stoffer. Mike Tramp griner ikke ad sin bror, men ad situationen.»Det er da absurd at tage en mand ind, som elsker den slags, i en branche, som boomer af den slags.« Mike Tramp og Kim Trempenau bevarede alligevel et godt forhold til hinanden.Miljøskadet fra begyndelsenModeren fortsatte han også med at se.»Nej, jeg satte ikke penge ind hos min mor, dengang jeg blev rig. Det ville hun heller ikke have. Men jeg vil også sige, at aldrig fra jeg var 15 et halvt år til i dag, har jeg bedt nogen om penge. Jeg har ikke fortrudt noget. For mig gik det ikke ud på at tjene penge. Det gik ud på at leve et liv i et andet land, hvor det harmonerede,« siger han og understreger, at han selvfølgelig har hjulpet med engangsbeløb her og der.Hans mor døde i 2010, og de bevarede et hjerteligt forhold til det sidste.Interviewet skal til at slutte, så Mike Tramp ikke får en parkeringsbøde. Millionerne er jo for længst væk. Mike Tramp skal ud at øve. De har lånt det danske rockband D-A-D's lokaler.Om to uger skal Mike Tramp til England, og så skal de videre til Belgien, Frankrig og Tyskland.Langt væk fra familien.Journalisten spørger, om hans evige liv på landevejen har været en flugt fra det nære.»Nej, men måske jeg har været miljøskadet fra begyndelsen. Det der med at rejse væk fra sin mor som 15-årig og aldrig se sig tilbage. Det er ikke sådan, at Mike Tramp har siddet som en digter og tænkt: »Hold kæft, hvor er det smukt,« siger han.»Danmark har nogle lette udveje: man kan få kontanthjælp, man kan blive militærnægter, man har ret til en lejlighed. På et tidspunkt kunne jeg sige, at min storebror på førtidspension havde mere sikkerhed i sit liv, end jeg havde.Jeg har stadig ingen sikkerhed, intet sat til side, ingen sikker fremtid eller pension. Intet sikkerhedsnet.« Nu venter han på den afkørsel, der sender ham hjem, hvorend det er.'' De unge er forberedt på en helt anden måde i dag. De har set det før og er forberedt på verden gennem nettet. Da Mike Tramp stod på scenen i Tivolis Koncertsal 1978, var der ikke en bog, du kunne referere til Mike Tramp.Fakta: BLÅ BOG: MIKE TRAMPFra 1961 til 1991 Født Michael Trempenau den 14. januar 1961.Vokser op på Vesterbro med sin mor og to brødre, Dennis og Kim. Som sunde 1970er-drenge med langt hår spiller de fodbold og musik.Som 13-årig medvirker han på pladen Vi lever på Vesterbro sammen med Vesterbro Ungdomsgård, hvor Mike Tramp kommer dagligt.Mike Tramp bliver som 15-årig forsanger og popstjerne i Mabel, der får succes i både Danmark og Spanien.I 1978 vinder gruppen det danske Melodi Grand Prix med sangen Boom Boom.Anmelderne langer ud efter Mike Tramps stemme og bandets letbenede pop. Han bliver træt af medierne. I 1980erne flytter han til New York og danner glamrock-bandet White Lion.White Lions får stor succes på de amerikanske hitlister, sælger millioner af plader, og balladen ' When the Children Cry' bliver en landeplage i USA.Fra 1991 til 2017 White Lions popularitet forsvinder brat.Folk lytter ikke længere til festlig glamrock, men til den hårdere grunge-rock.Mike Tramp danner det hårde rockband Freak of Nature.Mike Tramp har kaldt Freak of Nature det bedste band, han har spillet i. De får dog aldrig stor kommerciel succes.I slutningen af 90erne flytter han til Australien og går solo. Han har siden da udgivet i alt ni soloplader. Han turnerer ufortrødent i hele verden, selvom publikum er svundet ind. I 2009 bliver han dommer i underholdningsprogrammet AllStars på TV2.Han er giftmed kendte indonesiske skuespillerinde Khadijah. Sammen har de børnene Isabelle og Lennon. Fra et tidligere ægteskab har han sønnen.
Mike Tramp er igen på farten, langt fra sin kone og sine børn. BT mødte " vagabonden" i Amager Bio, hvor han talte om sin egen udløbsdato. I firserne blev han stjerne i USA og brugte millioner af dollars. Sådan er det ikke i dag.
Sommervinden er lun og luftig, da den snor sig om hjørnet ved Halmtorvet og begynder sin tur ned ad Slagtehusgade i Den Grå Kødby på Vesterbro. Ved indgangen suser den forbi verdens største stofindtagelsesrum i nummer 17 og en tom fragtmandshal i nummer 15, inden den fortsætter ned til de gamle slagtestalde i den brostensbelagte gyde, hvor spillestedet 5e og restauranten Spisehuset har til huse. Den vender om igen og strejfer en høj mand i blå T-shirt, som står og flagrer ved Kødbyens Høker. Manden hedder Klaus Rix. ' Kongen af Kødbyen', kunne man fristes til at kalde ham, for han er en af de lokale initiativtagere, som de seneste år har formået at skabe liv i Den Grå Kødby med åbningen af 5e, Spisehuset og Kødbyens Høker. Og han er kun lige begyndt.Til næste år får københavnerne et nyt socialt byrum i Den Grå Kødby, når Klaus Rix åbner et økologisk og biodynamisk dagligvaremarked, et reparations-og genbrugsværksted, en økologisk vegetarisk diner, en indendørs og udendørs scene og et arbejdstag med køkkenhave i den gamle fragtmandshal på Halmtorvet 15. Det nye sted har fået navnet H15, og denne eftermiddag har Klaus Rix inviteret på en rundvisning i det, der endnu kun er kruseduller på en plantegning.Scenen kan dog allerede opleves under Copenhagen Jazz Festival, hvor Barefoot Records præsenterer ikke mindre end 22 koncerter.Formålet med H15 er at skabe mere dagligdags og kulturelt liv i nabolaget med de mange stofbrugere i H17. Derudover handler det også om at fremme udbuddet af fødevarer og kultur samt mulighederne for cirkulær genanven-. delse i byen. Ideen til projektet fik Klaus Rix tilbage i april 2015, da stofindtagelsesrummet H17 var en realitet, og han hørte, at det 1.500-1.700 kvadratmeterstore areal på Halmtorvet 15 kunne sælges og rives ned. Han har haft sit daglige arbejdsliv i Den Grå Kødby i 16 år, siden han flyttede til Vesterbro fra Vejle i 2001 som nyuddannet industriel designer.Han nærer en stor kærlighed til området, og det var især planerne om at indrette eventuelle ungdomsboliger på adressen og etableringen af en flerårig byggeplads ved siden af stofindtagelsesrummet, som fik ham op af stolen.»En af de væsentligste årsager til, at man har placeret stofindtagelsesrummet her, er, at det er trukket så langt væk fra private naboer som muligt, for der kan godt være gener med affald, larm og vold. Det er bedre, at det ligger i et erhvervsområde, for man er lidt mindre sårbar på arbejde end i sit private hjem, og ud fra den tese ville det være dumt at bygge private bygninger«, siger Klaus Rix.»Ungdomsboliger ville også huse mange studerende, så det ville blive en soveby i dagligdagen. Man ville miste det civile liv, som man kan skabe ved at lave noget udadvendt her, og det er kernen i vores projekt, for vi ved, at det modererer stofbrugernes adfærd«. Hvor ved I det fra? »Forleden kom jeg gående fra 5e med et ægtepar og deres børn, da der var nogen, der råbte ret højt ved H15, men de stoppede, da de fik øje på børnene. Tidligere arbejdede jeg på Café Dugnad (nu Den Runde Firkant, red.), som er et værested for aktive stofbrugere, men som er åbent for alle, og stemningen blev altid anderledes, når der kom andet liv ind og blandede sig. Politiet kan jo ikke være her hele tiden, så vi tror fuldt og fast på ideen om at opnå lidt mere ro ved civilt liv og trivsel«. Spørger man leder af Kødbyen Mads Uldall, er han også overbevist om, at liv skaber tryghed. Derfor er han rigtig glad for, at der er en gruppe, som har påtaget sig at skabe aktivitet i den tomme bygning over for stofindtagelsesrummet.»Mit håb er, at kombinationen mellem socialt udsatte og robuste lejere, som vil lave aktiviteter i en stor del af døgnet, vil være godt for alle parter. Den overordnede vision for Kødbyen handler om at fastholde Kødbyens historiske fokus på fødevareproduktion og supplere med noget kreativt, og jeg synes, at H15-projektet er en god kombination af det og den sociale ansvarlighed, som også er en vigtig del af Kødbyen«, siger han.Folkelig nostalgiRundvisningen starter i den hvide hovedbygning i funkisstil, hvor en trappe leder op til rampen ved den hal, der kommer til at huse det lille biodynamiske dagligvaremarked. Her kan man som kunde skovle grøntsager ned i kurven fra et stort bord i midten, finde udvalgte druer i vinafdelingen og hamstre diverse fornødenheder som toiletpapir, mælk og tandpasta. Men: »Vi får meget få varenumre«, fortæller Klaus Rix.»Man kommer ikke til at kunne købe Santa Maria Tex Mex og pandekagemiks her. I stedet vil vi have en delikatesseskranke i hjørnet med hjemmebagt brød, vores egen kartoffelmos, spaghetti og nudler og sunde hjemmelavede færdigretter«. Det lyder nostalgisk; hvad er det i dig, som gør, at du vil lave en dagligvarebutik? »Jeg har lidt lyst til at sætte tempoet ned, og jeg kan godt argumentere for, at små landbrug er smukkere end store, og at biodynamik ikke kun er godt for dyr og grøntsager, men også for mennesker.Hvis vi skal leve, skal vi jo drikke og spise, og så synes jeg bare, det er så forkasteligt, når vi ikke kan finde ud af at gøre det rent. Jeg synes også, det er trist, at vi ikke kan finde ud af at komme ensomhed til livs«. Hvordan tænker du, at det her initiativ skal afhjælpe det? »For nogle mennesker er der en social kontakt i dagligvareindkøb. Da jeg som 15-årig var flaskedreng i Vejle, kostede en kaffe med refill 15 kroner i cafeteriet, så der kom folk, som kunne sidde der i tre timer og på den måde være sammen med nogen. Det samme gør sig vel gældende for et kulturelt udbud, og hvis det er noget, alle har råd til, er det jo bare et tilbud«. Klaus Rix' fødder sætter i gang igen.»Jeg skal vise dig noget fedt«, siger han og forsvinder udenfor. Han stiller sig med front mod hovedbygningen og lægger nakken tilbage. »Stueetagens vinduer har været blændet siden 1984, så i næsten en generation har ingen kigget ind eller ud. Der har været isolering hele vejen rundt, for det har været et dybfrostrum, men vi har skåret i det og sat vinduer i, og så har man altså et rigtig rart restaurantlokale, som vi laver til diner«.Vi går ind igen, drejer til venstre ved dagligvarebutikken og ender i det lille kvadratiske lokale, hvor solstråler maler gule striber på væggen for første gang i 33 år. Lige nu er her ganske stille, men i nær fremtid vil liv larme og klirre med bestikket. Dineren kommer til at servere få økologiske, årstidsbestemte retter og morgenmad med hjemmebagte rundstykker og hjemmelavet Nutella. Indretningsmæssigt bliver det funktionelt og praktisk.»Det skal være folkeligt - ikke fint«, siger Klaus Rix.Vi stikker forbi det kommende reparations-og genbrugsværksted med 3Dprinter til højre for dagligvarebutikken, som får fokus på cirkulær økonomi og genanvendelse. Efter et hurtigt kig ind i den rå, aflange hal i den anden ende af bygningen, som skal huse H15' s indendørs scene med koncerter, filmforevisninger og debatarrangementer, går vi om på siden og glor lidt på den hvide mur.»Vi tænker, at her med tiden skal åbnes op til en udendørsscene. Vi kunne godt tænke os at holde scenen åben om vinteren også. Så må publikum bare beholde overtøjet på«. Tilbage ved hovedbygningen nikker Klaus Rix op mod taget, som skal forvandles til et 600 kvadratmeter grønt tag med vilde bier, urtehave og spæde salater, som kan købes i dagligvarebutikken, når Kristian Skaarup og Livia Urban Swart Haaland fra den økologiske tagfarm Østergro rykker ind med river, jord og frø. På sigt kommer de to også til at drive en lille blomsterbutik foran dagligvarebutikken.Skæve arbejdspladserEn stor løs hund møver sig pludselig ind mellem os og lunter forbi. Lidt efter følger to fyre fra naboen i nummer 17 med halvlangt hår og hule kinder. »Hun har rullet hele lejligheden, mand. Hendes kammerat har købt et surroundsound, og nu står hun og siger, at det er hendes«, vrænger den ene til den anden på fladt københavnsk.Overvejelserne omkring de konsekvenser, det kan få at blande de besøgende i H15 med stofmisbrugerne i H17, har været mange og grundige, fortæller Klaus Rix. Især ved fremvisninger af det grønne tag har han overhørt flere forslag om at gøre det til et champagnetag, men det ønsker han netop at undgå, så den kreative klasse ikke kommer til at sippe rosé, mens de skuler ned til naboerne.Det grønne tag skal i stedet være et arbejdstag med skæve arbejdspladser, så stofmisbrugerne kan være med til at at høste, luge og så.»Vi bestræber os også på at hente afgrøder fra økologiske og biodynamiske gårde tre gange om ugen, og ved den lejlighed kan en bruger eller to nemt komme med på en tur ud af byen. Sammen med et landbrug vil vi desuden forsøge at skabe et tilbud under serviceloven om overnatninger på landet for stofbrugere«, siger han og tilføjer: »Vi tror på, at musik kan forandre liv, og på, at natur og det at komme væk fra stenbroen kan være magisk. Man kobler af, hvis man tager skoene og strømperne af og stiller sig på en mark eller græsplæne, og der er altså typer her, som har været forbundet med asfalt år ud og år ind«. Men man kunne godt forestille sig, at et initiativ som det her primært vil tiltrække den kreative klasse, og at stofbrugerne vil føle sig fremmede »Nu er der ret mange fra den kreative klasse på Vesterbro, og det kan vi jo ikke rigtig gøre noget ved. Vi sigter ikke efter særlige demografiske kategorier, men det bliver i hvert fald ikke på min vagt, at matchgruppe 1 står deroppe på taget og kigger ned på matchgruppe 5«. Men tror du, at brugerne vil komme på taget? »Ja, for jeg har været nabo til dem i 17 år. Der er masser af grønne fingre og faktisk også mange musikalske brugere, og vi vil gerne inkludere dem, uden at det bliver påtaget. Det er mega ufedt at have det godt, når andre har det dårligt, og man kan i det mindste prøve at hjælpe, så det gør vi«. Han grubler lidt.»Jeg forstår godt, at der er en meget fin balance i det her. Altså, hvornår bliver det en udstilling, og hvornår bliver det et håbløst godhjertet hjælpeprojekt? Men vi vil bare gerne være nogen, som laver en butik, et værksted og en scene, og som er med til at befolke et nyt areal i København. Og så tror jeg også, at vi som købmænd kan være med til at udtrykke, at det altid er rart at hilse på sin nabo, også selvom han eller hun er stofbruger«. En ranglet mand med plysset hår fumler med sin cykel ved hvirveltrappen op til kontoret i H15.»Hej, Johnny«, hilser Klaus. »Hej, Klaus«, svarer Johnny tilbage med blikket i asfalten.Som jævnlig bruger af stofindtagelsesrummet på Halmtorvet 17 er 53-årige Johnny en af naboerne til H15. Han synes, H15-projektet er »meget fedt«, for han kan godt lide planter og kan sagtens forestille sig, at han skal op på det grønne tag og kigge, når det engang er færdigt.»Men i mange menneskers øjne har narkomaner lavere status end rotter«, siger han og gætter på, at brugerne af stofindtagelsesrummet nok bliver et hyppigt samtaleemne for dem, der drikker kaffe ved H15, når de ikke lige har andet at tale om.»Det må også være irriterende at sidde her udenfor, for især i dagene lige efter den første i måneden er her slåskampe, råben og skrigen og flasker, der flyver frem og tilbage«. Tror du, det vil lette på stemningen, at der kommer flere mennesker udefra? »Jeg ved ikke lige, hvad det skulle lette på. Personligt kunne jeg godt tænke mig, at indgangspartiet lå på den anden side af gavlen, for jeg er sådan en, der helst sniger mig ind og ud. Jeg ville heller ikke bryde mig om, hvis mine børn kom cyklende forbi sammen med deres venner. Det er da meget godt, hvis her kommer flere folk, men man vil stadig lægge mærke til os, for dem, der kommer på den anden side, har intet at tabe, så de er skruppelløse og totalt ligeglade med, hvad andre tænker«, siger Johnny.Vigtigt at se hinandenInde i stofindtagelsesrummet viser det skrigorange gulv vej hen til kantinekøkkenet, hvor H15 måske indretter bageri, så her fremover er en anden duft end af »salmiakspiritus og crack«, som Klaus Rix udtrykker det. En dør ved en glasrude adskiller kontorafdelingen fra de egentlige fixerum. Bag prikket glas sidder leder af H17 Louise Runge Mortensen.I hendes optik er Klaus Rix' idé god.Risikerer man ikke, at det bliver en form for social turisme for den kreative klasse? »Klaus har været med ind over alle tankerne om stofindtagelsesrum, før de overhovedet fandtes, så hans bevidsthed om at undgå social turisme er ret stor.Jeg tænker heller ikke, at det er social turisme, når folk går ned ad Istedgade, og faktisk har der længe været et kreativt miljø hernede. Det ville først være problematisk, hvis man indhegnede os«, siger hun.Er det en realistisk tanke, at der kan skabes en form for udveksling mellem de to brugergrupper? »Jeg kan sagtens forestille mig, at nogle af vores gæster kunne overskue at arbejde en time om ugen oppe på taget, og det er fint, når det er i en målestok, hvor alle kan være med. Der, hvor både jeg og Klaus stejler, er, hvis alle pludselig skal passe ind i den kreative klasse, for det har ingen interesse i. Men at lave nogle specifikke opgaver giver rigtig god mening«. Man kan tænke, om der er brug for flere initiativer på Vesterbro, som primært appellerer til de ressourcestærke, eller om man burde skabe noget mere, som gavner bydelens udsatte »Ja, man kan sagtens have en større gentrificeringsdiskussion om hele Vesterbro, og den er interessant nok, men det er jo ikke Klaus' opgave at løfte byrummet for vores målgruppe. Heldigvis har han et stort socialt og lokalforankret engagement, og han ved, hvad det er for et sted, han slår butik op, så så længe han er vores nabo, er jeg helt tryg«. Som beboer på Vesterbro synes Mads Uldall personligt, at det er ærgerligt, hvis de sociale problemer gemmes væk, og egentlig tænker han, at H15 snarere understøtter en social mangfoldighed, end at det skaber konflikt mellem forskellige grupper.»H15 er ikke defi-neret som et lokalt projekt, men jeg forestiller mig, at mange af de besøgende er lokale, som er vant til miljøet, og som derfor også har en større forståelse for stofbrugerne. Der vil altid være nogle mere eller mindre synlige linjer i bybilledet, men jeg tror også, det er vigtigt, at vi ser hinanden«, siger han.Klaus Rix fører os tilbage til udgangspunktet.Han har en sidste ting, han gerne vil vise. I krogen foran Kødbyens Høker sidder en ældre herre med gråt fuldskæg og nyder solen ved siden af en ung tusset gut, som labber en citronvand i sig. En arm stikker to flæskestegssandwich ud af lugen under cafeens blåstribede markise, og op ad døren til baglokalet bapper stedets tyske bager, Jens Burau, på en smøg, stadig iklædt forklæde.Skrattende 1960' er-toner fra Linda Scotts hit ' I've Told Every Little Star' strømmer forbi ham. Få skridt herfra hersker jungleloven med al sit kaos og desperation, men her ved de røde klatreroser er stemningen så fredelig og idyllisk, at det kunne være en kulisse i en dansk film fra dengang, sommersolen altid skinnede, og fuglekvidderen var i dur.Klaus Rix går hen til en spand med et lille grønt træ, som spirer i mulden. Det er en aflægger fra det 114 år gamle kastanjetræ på Enghave Plads, som blev fældet under stor protest i 2011. Aflæggeren fik Kødbyens Høker efterfølgende foræret af Vesterbro Lokalhistoriske Forening, og siden har Klaus Rix passet og plejet den omhyggeligt, fortæller han.»Kastanjetræet var et symbol på Vesterbros mest tolerante miljø, for der kom både stofbrugere, sprittere og den kreative klasse på Enghave Plads«. Han napper lidt til et blad.»Så længe træets betydning står skarpt i den kollektive hukommelse, synes jeg også, det er et rigtig fint symbol på H15, for det bliver også et sted, hvor vi alle kan være«..ibyen@pol.dk Men i mange menneskers øjne har narkomaner lavere status end rotter Johnny, stofbruger.
Til næste år får København et nyt socialt grønt byrum, når fragtmandshallen på Halmtorvet 15 i Den Grå Kødby bliver omdannet til dagligvaremarked, diner, værksted, scene og grønt tag. Men med verdens største stofindtagelsesrum som nabo er balancen mellem social turisme og godhjertet hjælpeprojekt hårfin.
På scenen er DJ Lux i gang med at vende plader. En gruppe piger med slør står oppe på podiet sammen med hende. Nogle danser, andre drikker smoothies eller spiser morgenbrød. Selv om det er tidligt på dagen, er der gang i festen ved Kødbyen på Vesterbro.Vi er på Sopu i Skelbæksgade, hvor man uddanner social-og sundhedsassistenter, sosu-hjælpere og pædagogiske assistenter.Årets velkomstfest i august var alkoholfri morgendans.»Jeg synes, det var en positiv ting. Der var god stemning, god musik, og det var uden alkohol«, fortæller Alan Caliskan, der er 18 år og går på grundforløbet EUX velfærd, så han kan blive social-og sundhedsassistent, samtidig med at han tager fag, der sidestiller ham med studentereksamen, hvis han vil læse videre.»Jeg holder mig fra alkohol, og ingen drikker i min omgangskreds, så for mig var en god ting, at man på min nye skole kunne have det sjovt uden at skulle drikke«. Erhvervsskolen Sopu har et samarbejde om sundhed med Københavns Kommune og Ninna Thomsen (SF), sundheds-og omsorgsborgmester i København, der kan fortælle, at hun også har opleve en stor ændring blot på de otte år, hun har været borgmester.»Dengang jeg startede, var der ikke mange, som kunne se alkohol som et problem.Men efter historierne om druk i Prag, skiferier og fest i Dyrehaven er det skiftet. Rektorerne er kommet meget mere på banen. Jeg får tit henvendelser fra forældre, der vil spørge, om de mon ikke kan gøre noget. Og så synes jeg, at arrangementer uden spiritus er vigtige. Jeg var med til morgenfesten på Sopu i august.Det var en øjenåbner. Lad os prøve at samles om andre ting end alkohol«, opfordrer sundhedsborgmesteren.Mange drikker med mådeØnsket om mindre alkohol i skolen hænger fint sammen med det billede, som Sundhedsstyrelsen tegner.85 procent af de 16-24-årige holder sig under genstandsgrænsen (14 ugentlige genstande for kvinder, 21 for mænd), og 17 procent har slet ikke drukket alkohol inden for den sidste uge.Desuden er det nu kun 61 procent af mændene og 53 procent af kvinderne, der har drukket voldsomt inden for den sidste måned, et fald på 15-20 procent siden 2005 ifølge Den Nationale Sundhedsprofils tal, som senest er opdateret i 2013.De nyeste tal fra 2017 er på vej.Hvordan harmonerer det med druk i Dyrehaven, verdensrekord i ungdomsdruk og shots i lange baner i Vestergade? »Måske fokuserer vi for meget på problemet i medierne og i offentligheden i stedet for at se sammenhængen. Det er vigtigt at understrege, at der er mange, der drikker fornuftigt«, siger Stine Flod Storgaard, chefkonsulent i Sundhedsstyrelsen.»Hvis vi kun taler om dem, der drikker rigtig meget, så er vi med til at skabe en myte om, at alle unge drikker meget, at det hører til ungdommen. Så kan den historiefortælling skabe en flertalsmisforståelse og en forventning om, at når man er ung, drikker man sig i hegnet.Men tallene viser faktisk noget andet«. Stine Flod Storgaard tror også, at det mindre forbrug blandt unge hænger sammen med, at man har fået rigtig godt fat i grundskolerne og skabt en kultur, der udskyder alkoholdebuten.På Sopu på Vesterbro er der ikke længere så høj status forbundet med alkohol.Nogle af eleverne har to gange stået for en fredagscafé med fadøl, og det startede med et beskedent fremmøde. Men efter at man introducerede brætspil, bordfodbold og Fifa på Playstation 4, er det gået fremad, for øl gør det ikke alene.Som Katja Grøn-Iversen, 17 år, og klassekammerat til Alan Caliskan, forklarer: »Her på skolen er det helt fint ikke at drikke. En stor del af vores klassekammerater drikker ikke, og det er faktisk ikke noget, vi snakker om«. Hun har tidligere oplevet, at hun røg ud af festerne i sin omgangskreds, fordi hun ikke havde lyst til at drikke. Men den kamp har hun ikke måttet tage på sin nye skole: »Det er, som om man ikke behøver alkohol for at være med her«, siger Katja Grøn-Iversen.En meningsundersøgelse, som Megafon i september har foretaget for Sundhedsstyrelsen, viser, at mange unge for længst har nået kvalmegrænsen, når det gælder druk i deres hverdag.Halvdelen (49 procent af de 16-20-årige) synes, at der bliver drukket for meget ved fester på ungdomsuddannelserne. 57 procent synes, at unge drikker for meget generelt. Og 38 procent vil gerne være med til strammere regler for indtagelse af alkohol for deres aldersgruppe.Nørder uden tømmermændHvilket også flugter fint med det, man oplever på Aurehøj Gymnasium nord for København, hvor en lille gruppe, nørdudvalget, stiller op med brætspil, lørdagen efter at der har været fest på skolen om fredagen, for at demonstrere, hvor sjovt man kan have det dagen derpå, hvis man ikke har tømmermænd.»Jeg kan genkende, at nogle af de unge her ikke vil spilde tiden på alkohol, fordi de har travlt med musik og studier. Ligesom jeg også oplevede det i mit tidligere job på Frederiksborg Gymnasium, hvor der var mange elever der dyrkede idræt på højt niveau. Der ser man en positiv afsmitning«, siger rektor Anders Krogsøe.Dog må Anders Krogsøe erkende, at der stadig er en festkultur, hvor nogle kan føle sig presset til at drikke en øl for at være med. For eksempel når der på skolen er caféaften på en hverdag, og det så bagefter er blevet kutyme, at de, der står bag arrangementet, går på værtshus for at evaluere.»Man kunne ønske, der var en rummelighed, både hvis man vil drikke en øl eller ikke drikke en øl. Der skal være plads til alle«, siger rektoren.Tilbage på Sopu på Vesterbro forklarer Natasja Juel Lund, 16 år, at det også handler om, hvad der er smart lige nu.»Alkohol er ligesom gået af mode. Det er det gamle. Folk vil hellere mødes over en smøg end over en øl. Hash er blevet meget populært, måske fordi folk trænger mere til at stresse ned og slappe af med en joint end at skulle være fuld og give den gas til en fest«, siger Natasja Juel Lund, der drikker meget sjældent.per.munch@pol.dk Det er vigtigt at understrege, at der er mange, der drikker fornuftigt Stine Flod Storgaard, Sundhedsstyrelsen.Fakta: FAKTA Unge og alkoholDe 15-åriges vaner i 2014: 77 procent af drengene og 74 procent af pigerne har prøvet alkohol (mod 95 procent i 1998 for begge køn).21 procent af drengene og 12 procent af pigerne har drukket inden for den sidste uge (mod 50 procent af drengene og 32 procent af pigerne i 2002).Kilde: HBSC Skoleundersøgelsen De 16-24-åriges vaner i 2013: 85 procent drikker mindre end Sundhedsstyrelsens højrisikogrænse (21 genstande per uge for mænd, 14 genstande for kvinder). I 2010 gjaldt det kun 78 procent mænd og 83 procent kvinder.61 procent af mændene og 53 procent af kvinderne drikker månedligt 5 genstande eller mere ved samme lejlighed (beruselsesdrikkeri). I 2005 gjaldt det 84 procent af mændene og 69 procent af kvinderne.Kilde: Den Nationale Sundhedsprofil.
Historier om døddrukne unge fylder godt. Men trods masser af billig alkohol døgnet rundt drikker langt de fleste unge mindre end det anbefalede maksimum. Alkoholkulturen er under forandring, lyder det fra Sundhedsstyrelsen og fra ungdomsuddannelserne.
Den økologiskeMiild er et nyt dansk, økologisk makeupmærke, som er det første kosmetikmærke i verden, der har hele tre økologi-og allergicertificeringer.Med Miilds mineraløjenskygge-og øjenbrynskit får din mor to gaver på samme tid: Hun kan både få smukke, markerede bryn og en naturlig øjenmakeup med tre matte farver.270 kr. på miild.dk.Den dekorativeHåndlavet brugskunst er både et smukt og kvalitetsbevidst julegavevalg. Giv din mors dagligstue et nyt twist med den håndlavede Facet Bowl af den danske designer Helene Stockmarr Gerdorf. Facetskålen kan bruges som sukkerskål, til slik eller endda smykker. Hver kantet facetskål er håndglaseret og kommer i flere farver 290 kr. hos stilleben.dk.Den kulørteOverrask din mor med en rød clutchtaske fra Belsac af lækkert, blødt skind af god kvalitet. Den røde farve er flot og glamourøs og passer både til en tur på restaurant, på museum eller i teatret med veninderne.Clutchen lukkes med et overslag på fronten, og indeni er der god plads til alle de vigtige ting.799 kr. på neye.dk.Den pyntedeMed disse elegante sølvøreringe fra Maanesten kommer mor til at have et smykke, hun kan bruge både til hverdag og fest. De detaljerede Pellet Crystal-øreringe forener Mellemøstens smykkehåndværk med nordisk enkelhed. De små ædelstene giver øreringene et festligt og unikt præg.600 kr. på maanesten.com.Den varmeMed et par nye lækre læderhandsker i godt design kan mor se smart ud, mens hun holder hænderne varme i den kolde vintertid.Vil du undgå at give hende et par læderhandsker magen til dem, hun altid går rundt med, kan du vælge en ny model som denne fra Weekday, der har et ungt og shiny finish på håndfladen, der pifter ethvert udendørsoutfit op.350 kr. på weekday.com.Den plejendeDet danske krops-og hårplejemærke Isangs Hair and Body har lanceret en serie af hår-og kropsplejeprodukter, der udelukkende har økologiske, fairtrade og veganske ingredienser, og som oven i købet er håndlavede på Vesterbro i København.Isangs kropsplejesæt, der består af en kropssæbe og en kropsolie, er den perfekte gave til en mor, der fortjener lidt ekstra forkælelse i hverdagen.245 kr. på isangs.com.temasektion@jp.dk 

I sommer på en vandretur i de franske alper så vi masser af murmeldyr, en forvokset tyknumset gnaver, der møffer rundt i det grønne græs og æder sig fed, op til syv kilos kampvægt, inden den om efteråret kravler ned i sit avancerede gangsystem under jorden for at snuppe sig en lur på et halvt års tid.Min søn fik et foto af to murmeldyr, kaldet Marmota marmota, der stod på bagbenene med front mod hinanden, mens de nussede og kyssede. Det udløste et øjebliks tavshed, hvor, jeg tror, vi var lidt rørte over familiehyggen på bjerget.I forrige uge var jeg ude med en ven.Han spurgte, om jeg kendte begrebet familiær ensomhed? Og så fortalte han, hvordan han ville hjælpe sin datter med at finde den rigtige efterskole, men hvor konen ender med at overtage. Ikke i ond mening, det skete bare. Og pludselig føler patriarken sig såret, ubrugelig og hjemløs.Så mens de besøger en af de mulige skoler på Sjælland, flygter han ind på en café på Vesterbro, hvor han sidder under varmelampen, svøbt i et tæppe med udsigt over Halmtorvet og ser tv-serier på sin pc, drikker lidt øl. Det tager timer. Så kan de lære det. Sådan går det, når man glemmer Den Store Løve. Hvordan bryder man tavsheden? Hvordan slipper man ud af den ' familiære ensomhed' - for det er ultimativt ensomt at være sammen med nogen uden at føle sig forbundet.Forbudte fornemmelserSom mand tror jeg, at vi er flove over at føle os forsmåede og oversete. Det er forbudte fornemmelser, som der ikke er meget storhed over. Derfor er det ikke rart at sige det højt, hvis man føler sig afvist, uelsket og sat uden for døren. Og derfor kan det virke om en lettere udvej at lukke helt ned for sine følelser. Tavshed, kulde og mangel på berøring kommer på repertoiret som en stille protest.Man begynder, som Monrad og Rislund udtrykte det, at udsulte kvinder seksuelt.Hvilket skægt nok ikke er en god scoretaktik. Og skægt nok gider teenagere sjældent være sammen med folk, der ikke gider være sammen med dem.Murmeldyrene i Frankrig skiftes til at stå på bagbenene og holde øje med fjender, mens flokken guffer løs. Opdager de noget faretruende, pifter vagtposten højt.Det var noget, vi patriarker godt kunne lære af. Stille os på bagbenene og fløjte lidt. Også selv om den fare, vi advarer mod, kommer indefra.per.munch@pol.dk Fakta: KLUMME Anden halvlegPer Munch skriver om at være 50+ og spærret ind i en midaldrende mands krop, job og familiesituation.WWW Læs tidligere klummer på politiken.dk/tema/andenhalvleg.
KLUMME Der er kun én ting, der er værre end mænd, der bitcher over problemer. Det er mænd, der holder kæft.
RESTAURERING Midt i det pulserende København -nærmere bestemt på hjørnet af Stormgade og Vester Voldgade -slår Københavns Museum dørene op i efteråret 2018.Museet flytter fra Vesterbro til adressen på Stormgade 18, og her har Skou Gruppen siden august 2016 kæmpet for at gøre lokalerne, der tidligere har huset blandt andet Overformynderiet, Københavns Børneværn og kontorer for skiftende kommunale funktioner, klar til den nye brug.Et arbejde, der har vist sig mere udfordrende end først antaget. Flere ting har nemlig påvirket i retning af en senere aflevering.Flere overraskelserOprindeligt var det meningen med aflevering i april 2017, men i stedet er 1. september blevet datoen.- Stormgade 18 er en fredet bygning, og den har givet os mange udfordringer under renoveringen, fortæller Martin Skou Heidemann, direktør i Skou Gruppen, da han tidligere på ugen viser blandt andre Københavns kultur-og fritidsborgmester, Carl Christian Ebbesen (DF), rundt.- Der har været så mange overraskelser undervejs, fortsætter han.Han peger blandt andet på, at især funderingen under Stormgade 18 har været en udfordring.Området har tidligere været under vand, og frem for at hvile på egetræspæle som nabobygningerne, hviler bygningen på et gittersystem i beton, som det er vurderet, at man ikke skal røre ved.Det har umuliggjort ønsket om at trække rør igennem, som man derfor har måttet skjules på andre måder, fortæller Martin Skou Heidemann.Dyrere end ventetFunderingsoverraskelsen har medvirket, at der har måttet tilføjes en ekstra bevilling til bygningsrestaureringen.- Alle var enige om, at der her var noget, man ikke kunne vide på forhånd, forklarer Martin Skou Heidemann, der ikke ønsker at komme beløbet nærmere, men oplyser, at hovedentreprisen, som også omfatter arbejder på adressen Stormgade 20, oprindeligt var i omegnen af de 50 mio. kroner.Han fremhæver, at der fra starten har været prioriteret en lang fase til indretning af museet, og at der derfor ikke har været panik på som følge af den forsinkede aflevering.Fra museets side regner man med en stigning i antal besøgende som følge af flytningen samt fornyelse af udstillings-og arrangementprofilen fra 60.000 årlige gæster til 150.000.Læs mere om renoveringsprojektet i Licitationen -Byggeriets Dagblads tema om byggerier i Østdanmark 19. september.Stormgade 18 er en fredet bygning, og den har givet os mange udfordringer under renoveringen Martin Skou Heidemann, direktør i Skou Gruppen.Byggeriets parterBygherre: Byggeri København Totalrådgiver: Rørbæk &amp; Møller Arkitekt: Leth &amp; Gori Ingeniør: Hundsbæk &amp; Henriksen Hovedentreprenør: Skou Gruppen.
Skou Gruppen er på nippet til at aflevere lokalerne til Københavns Museum måneder forsinket grundet flere udfordringer i restaurerings-og renoveringsprocessen.
Var Tage Voss undtagelsen, der bekræfter reglen? Eller var hans liv et hårdtslående bevis på, at han havde ret, når han til stadighed proklamerede, at antirygekampagner og sundhedsråd var skadelige for befolkningen? Ingen ved det. Men et faktum er det, at Tage Voss på nær én dag levede i 99 år - de fleste af dem med en cigar i mundvigen. Nu er han død, og en både kær og provokerende stemme i samfundsdebatten er dermed forstummet.Som medlem af foreningen Hen-Ry, Foreningen af hensynsfulde rygere, tordnede han først og fremmest mod Sundhedsstyrelsens antirygekampagner, og også offi-cielle kostråd om mindre fedt og mere grønt var ham inderligt imod.Flæskesvær og stegt flæsk med persillesovs hørte til hans yndlingsspiser.Sundhed handler om gener - ikke om livsstil, lød hans faste mantra.Men lægen og forfatteren talte og skrev også indigneret om menneskers tiltagende ensomhed og manges manglende evne til at tilpasse sig. Han var ikke synderligt imponeret over, hvad lægevidenskaben havde formået, og er blandt andet citeret for at have sagt, at " lægerne holder liv i en masse udygtige mennesker, som skulle være døde for længe siden".I sin egen fremskredne alder så han heller ikke alderdommen som et gode: " Man har ingen glæde ved livet, når man bliver gammel. Når man når hertil, byder tilværelsen kun på tiltagende besvær, ulejlighed og smerte," sagde han i et interview for nogle år siden.Tage Voss blev student fra den nu nedlagte Schneekloths Skole i København.Under krigen var han værnepligtig og udførte som medicinstuderende modstandsarbejde på Kjellerup Sygehus i Midtjylland.Han fik sin eksamen i medicin i 1946. Egentlig ville han have været journalist, men moderen hjemme i Matthæusgade på Vesterbro sagde nej. Hendes ambition var, at sønnen skulle være læge, og det blev han så. De første 20 år udførte Tage Voss sin lægegerning på Christiansø, og derefter blev han skolelæge i Københavns og Birkerød kommuner. Han var desuden i en periode sideløbende lektor ved Københavns Universitet, hvor han underviste i skolehygiejne.Gennem det meste af sit liv har Tage Voss desuden skrevet en lang række romaner, børnebøger, essays og erindringer samt debatbøger som eksempelvis " Sexologi for hvermand" (1972) og " Gammel læges pejling af ny tid" (1997). Senest udkom på hans 95 års fødselsdag bogen " Besættelsen 1940-45", hvori Tage Voss blandt andet beskrev den samlede danske modstandsbevægelse som ikke-eksisterende.Omkring et halvt hundrede bøger er det i alt blevet til, og dertil kommer hundredvis af artikler, kommentarer og kronikker. Mest kendt er nok hans bog " Status på Skæret" (1954), hvor han skriver om sit liv og virke på Danmarks østligste ø. Han blev tildelt PHprisen i 1972.Tage Voss boede i mange år i Sønder Kirkeby på Falster. De sidste år måtte han, selvom det var ham meget imod, flytte ind på et plejecenter. Han efterlader sig fire børn fra to ægteskaber. Hans familie vil efter hans ønske strø hans aske over Østersøen fra hans elskede Christiansø.washuus@k.dk 
nekrolog Lægen og forfatteren Tage Voss var hele sit liv leveringsdygtig i krasse kommentarer om alt fra antirygekampagner til ensomhed og storpolitik. Han blev 98 år.
Lejligheder i København og Nordsjælland blev gennem godt to måneder systematisk plyndret for flere millioner kr. af tre medlemmer af den københavnske bande Loyal To Familia, mener politiet.Retten i Lyngby afsiger dom i dag over bandefolkene på 23, 24 og 25 år, og senioranklager Lasse Biehl fra politiets bandeenhed, Særlig Efterforskning Øst, har anmodet retten om at sprænge strafferammen på seks års fængsel for den 25-årige LTF'er, fordi han anses som hovedmand bag indbruddene.Han er alene tiltalt for 91 indbrud eller forsøg med et samlet udbytte på cirka to millioner kr. LTF'erne har nægtet sig skyldige under den 15 dage lange retssag, hvor de har forholdt sig helt tavse i retten.Overfald i fængselTo af de tiltalte, den 25-årige og den 24-årige, er nu flyttet fra varetægtsfængsel i indbrudssagen til varetægt i en grov voldssag, fordi de to LTF'ere, ifølge sigtelsen, deltog i overfaldet på to medlemmer af banden Black Army i Vestre Fængsel 20. juni.Her fik de to Black Armyfolk grove tæsk med slag, spark og tramp af fem medindsatte med relationer til LTF, siger politiet. Overfaldet menes at være en del af en ulmende konflikt mellem de to bander, som ellers hidtil har været venner.Politiets beviser i indbrudssagen bygger blandt andet på observationer og teleoplysninger, der placerer bandemedlemmerne på gerningsstederne.Lyn-indbrudDe har, ifølge tiltalen, arbejdet organiseret og hurtigt.De har valgt mindre lejligheder, fordi de er hurtigere at gennemsøge for værdier end store huse. Fra døren er sparket ind eller brudt op med et koben, og til tyvene er flygtet, er der kun gået få minutter.De har ladet designermøbler og dyr elektronik ligge og er først og fremmest gået efter guld, smykker og kontanter.Fra indbruddet er de ofte kørt direkte til en hæler og har solgt tyvekosterne, mener politiet. To guldsmede på Nørrebro og Vesterbro er under mistanke for at have aftaget guld og sølv fra indbruddene.Hos den ene guldsmed fandt politiet tyvekoster fra fire indbrud. Der er endnu ikke taget stilling til en eventuel sag mod guldsmedene.Politiet slog til mod LTF'erne 13. oktober sidste år. Efterforskningen voksede fra 28 indbrud til en tiltale for 117 forskellige forhold, flest indbrud. Sagen fylder 6000 sider.js@eb.dk .
Retten afsiger dom i dag over tre tavse bandefolk.
Københavnerne vil bevare den farverige Palads-bygning ved Vesterport.Det fremgår af de mange høringssvar, Københavns Kommune har modtaget i forbindelse med et såkaldt kommuneplantillæg for Vesterport Banegrav.Kommunen er lige nu i gang med at undersøge mulighederne for at overdække banegraven mellem Vesterport og H. C. Andersens Boulevard.Det kan medføre en »eventuel inddragelse af Palads-grunden ved nedrivning af Palads-bygningen«, som det hedder i høringsmaterialet.Fristen for høringen er netop udløbet, og kommunen har modtaget op mod 190 svar. I mange af dem bliver der talt for at bevare Palads-bygningen - eller Palads Teatret - som kunstneren Poul Gernes udsmykkede i de karakteristiske pastelfarver i 1989.De mange svar vidner ifølge teknik-og miljøborgmester, Morten Kabell (Ehl), om, at »københavnerne er engagerede i deres by«. »Jeg synes, projektet ser spændende ud. For mig personligt er det vigtigste ikke, hvad der sker med Palads-bygningen. Men jeg anerkender, at mange har det anderledes end mig. I sidste ende må det være op til københavnerne at beslutte, hvad der skal ske med deres by,« siger han om forslaget til kommuneplantillægget, der er baseret på et privat ideprojekt.Indretningsarkitekt Lotte Sillehoved beskriver i sin indsigelse bygningen som »legendarisk, magisk, historisk, måske ikke »arkitektonisk bevaringsværdig«, men et humoristisk, kunstnerisk, charmerende og overraskende indslag i bybilledet, som er uerstatteligt«. Ifølge Indre By Lokaludvalg skal Palads Teatret »bevares med Poul Gernes' kunstneriske udsmykning af bygningen. Udsmykningen er et særegent særkende for København, som er meget populært blandt såvel københavnerne som turisterne«. Akademiraadet er fortaler for, at der bliver udskrevet en arkitektkonkurrence for hele området.»Besvarelserne skal udformes med afsæt i Københavns overordnede idé og indeholde visioner for fremtiden, der omfatter både Vesterport, Palads-bygningen og Vandværks-grunden som en helhed - herunder bebyggelsesprocent og højdegrænse på et eventuelt byggeri,« understreget rådet i sit høringssvar.Foreningen Tivolis Venner afviser hele projektet og omtaler bygningen som »en ikonisk bygning fra 1918, bygget som stumfilmstempel i den periode hvor Danmark endnu var en af de helt dominerende filmnationer.« Morten Kabell understreger, at det langt fra er sikkert, at forslaget til en ny Vesterbro Banegrav uden den farverige biografbygning bliver til virkelighed.De kan blive skudt ned, når økonomiudvalget engang skal se nærmere på dem.ejs@berlingske.dk 
Ifølge høringssvar er københavnerne glade for den pastelfarvede bygning ved Vesterport.
Jeg mærker, det er weekend, når jeg ikke kan arbejde uforstyrret, fordi jeg har ansvaret for min datter hele dagen.Min kone og jeg forsøger ikke at lægge for mange planer i weekenden, da vi gerne vil bruge kvalitetstid sammen med vores datter.Jeg vil gerne vågne ved, at min datter, Ellen, kigger mig direkte i øjnene og smiler.Hun græder ofte for tiden, så der er ikke noget bedre at vågne op til end et smil fra hende. Det skader heller ikke, hvis min kone har lavet morgenmad.I en weekend vil jeg slappe af, men samtidig få noget fra hånden. Jeg nyder at tage den med ro, men det er træls at sidde søndag aften uden at have udrettet noget som helst. Det kan være de helt små ting, der gør, at jeg har udrettet noget, såsom at feje ude foran huset. Jeg nyder også at tage min datter og kone til Jylland for at besøge mine forældre. Det er meget fascinerede for Ellen at løbe rundt på græs, da det ikke er noget, hun oplever på Vesterbro i København.Jeg vil gerne have klaret nogle af de småting, man glemmer i løbet af ugen. Mit mål for denne weekend er at få fjernet de hundeefterladenskaber, der har ligget ude foran vores hus hele ugen.Jeg har set det hver dag på vej til vuggestuen med min datter, men jeg har simpelthen ikke fået gjort noget ved det.Det er et beskedent mål, men så ved man, at man når det.Skal jeg holde et middagsselskab, så får den ikke for lidt. I weekenden er der tid til at kræse om både selskabet og maden. Min kone står for maden, mens jeg har ansvaret for grillen. Grillen er dog på standby for tiden, da den har haftbesøg af rotter. Et mål for en weekend til sommer må være at købe en ny.På en søndag vil jeg udrette noget uden at få pulsen op over de 100. Man kan i min verden udrette noget bare ved at se et afsnit af " Badehotellet" eller gå i bad. Jeg sætter mine søndagsmål realistisk.Skulle jeg ud af huset, så ville jeg tage ud og opleve noget, som jeg ikke har tid til i hverdagene. Jeg kan meget godt lide at gå i biografen med min kone eller tage ud at se en fodboldkamp. Så længe jeg kan komme hjem og sove bagefter.Inden jeg går i seng, så lugter jeg til strømperne for at vurdere, om de kan gå en dag mere. Når jeg ligger i sengen, har jeg en kedelig tendens til at ligge med telefonen og blive blændet af mobillyset. Jeg tænker over det hver gang, men jeg kan ikke lade være.livogsjael@k.dk 
min weekend Thomas Skov lever et liv som familiefar, forfatter og tv-vært. Senest er han sprunget ud som radiovært for P1' s nye program " Direktørtid".
Hvornår er en historie afsluttet? Ja, når den sidste side er vendt, vil de fleste nok mene. Men den historie, der fortælles, har jo betydet et fravalg af alle de andre historier, der kunne have været fortalt.Vi har fra John le Carré lige fået en af de mulige historier bag om "Spionen der kom ind fra kulden". Men både litteratur og film/ tv har jo talrige eksempler på nye historier før, efter og indimellem de historier, vi allerede kender.Hans Davidsen-Nielsen har i sin nye "Løgnen om en sand ven" trykket på "replay" og lagt et nyt spor oveni den historie, han fortalte i 2014 i "Hypokonderens død".Dengang var fokus på Morten Richter, en mand sidst i 40' erne, der er falleret med både job og privatliv.For at forsøge en ny start lægger han billet ind på et job som meddeler for Forsvarets Efterretningstjeneste.Det er et job, der fører ham fra en pakistaners kiosk på Vesterbro til Pakistan, fra hjemlig migrations-debat til et af verdens terrorismebrændpunkter.Morten har en god ven, som han lærte at kende i barndommens Roskilde, og som han har holdt forbindelsen med siden. Robert Lassen er Mortens modsætning på de fleste områder.Livets endelighedHypokonderen og tryghedsnarkomanen Morten ser uforstående på sin journalistvens bohème-agtige og kropsnedbrydende livsstil, der retfærdigvis burde nedkalde sanktioner, hvis der ellers var retfærdighed til.Men det er der jo ikke, så det er Morten, der pludselig må konfrontere livets endelighed.Robert, ansat på avisen Tiden som redigerende medarbejder, keder sig over at skulle skære kollegernes historier til. Så da han får besked om, at Morten er sporløst forsvundet, griber han chancen og begynder at researche og skrive om en sag, der involverer Mortens nye arbejdsgiver, og navnlig dennes utilbøjelighed til at kommentere noget som helst.Det bliver en sag, der fører Robert langt omkring i Christiansborgs korridorer og de hemmelige ditto på Kastellet.Det er også en sag, der har udløbere til amerikansk drone-krigsførelse.Hvad Robert ikke ved noget om, lader forfatteren venligt læseren vide ved at tillade at se over skulderen på de noget pressesky hos FE og PET.Davidsens-Nielsens første historie om Morten bar etiketten roman. I anden ombæring er den ændret til spionroman. Det illustrerer meget godt, at retningssansen i første historie ikke føles helt afklaret. Denne gang er der mere retningssans hen imod det genremæssige, selv om sidetemaet om den trykte presses dødskamp unægtelig fylder meget.Men skønt figurerne halter lidt på klichéerne, så er plottet både troværdigt og fængslende.Der er gode takter i Davidsen-Nielsens toer om den lurvede, men alligevel i hjertet ædle udfordrer af statens hemmelighedskræmmeri i en påstået national sags tjeneste.kultur@jp.dk 
Samme begivenheder som sidst - men med perspektivskift.
Musikeren og billedkunstneren Franz Beckerlee, der i morgen fylder 75 år, vil naturligvis være mest kendt for sin tid som guitarist i Gasolin.I disse år er det billedkunsten, der fylder mest. Og det var faktisk også sådan, det begyndte. Allerede som teenager arbejdede Franz Beckerlee med skulpturer. Idealet og inspirationen var Robert Jacobsen - og det kunne man godt se.Ligesom sit forbillede var Franz Beckerlee optaget af jazz, og han blev selv udøvende. Han spillede blandt andet saxofon og blev i 1950erne og 1960erne en del af tidens musikalske avantgarde i København.Og så skete der det med Gasolin'.Masser af succesFørst i Rabalderstræde som rødder på Christianshavn. Så kom der masser af succes. Og til sidst opløsning, inden det blev nødvendigt for medlemmerne at se hinanden dybt i øjnene og spørge: ' Hvad gør vi nu, lille du?' Franz Beckerlee vendte tilbage til billedkunsten - men skulpturerne havde i mellemtiden ændret sig fra Robert Jacobsen-modernismen til nogle sære, undertiden bevægelige maskiner, hvis funktioner for længst er glemt, men som rummer fortællinger om ælde og fortid.Mange skikkelser fra underholdningsbranchen kaster sig på et tidspunkt over at fremstille billedkunst, for de har jo navnet til at markedsføre resultatet, uanset hvor ringe det er. Sådan var det ikke med Franz Beckerlees skulpturer, der havde noget over sig, og for en del år siden blev vist i North Art Magazines nu lukkede avantgardegalleri i Nørregade i København.Sideløbende har Franz Beckerlee også arbejdet med maleri. Og så har han lavet en skulptur til det offentlige rum.Den var nær aldrig blevet til noget, selv om en overvejende del af materialet var dele fra gamle cykler.Det, skulle man tro, ville vække begejstring på rådhuset, men det var op ad bakke.Efter nogle vanskeligheder kom skulpturen så op at stå for omkring ti år siden. I Sommerstedgade på Vesterbro, der efterhånden var blevet et så pænt og kultiveret sted, at der kunne stå en skulptur.Det var nu ikke derfor, Franz Beckerlee gerne ville placere sin tingest lige dér. Det var, fordi den skulle stå lige overfor en opgang, hvor den afdøde lyriker, Lean Nielsen, boede, og ham ville Franz Beckerlee gerne hylde, for han havde skrevet så bevægende om netop Sommerstedgade og dens beboere og dens cykler.Så en strofe fra et af Lean Nielsens digte er derfor også indgraveret i skulpturen.tow@berlingske.dk 
75 ÅR I MORGEN Franz Beckerlee blev berømt som guitarist i Gasolin. I dag arbejder han med skulpturer, der støjer.
Danmark. Fra denne uge skal de første københavnere begynde at sortere deres køkkenaffald fra, inden de dumper deres skraldeposer i en container.I stedet for at sende det grønne affald til forbrænding vil det fremover blive indsamlet separat og omsat til biogas, der kan bruges til at lave varme, elektricitet og brændstof og gødning til landjorden.I september sidste år besluttede et politisk flertal i Teknik-og Miljøudvalget, at alle københavnere skal sortere affald, og i denne uge er kommunen begyndt at rulle planen ud.De første beboere i lejligheder har således fået en grøn køkkenkurv og dertilhørende biologisk nedbrydelige poser, de kan smide madrester, kaffegrums og æggeskaller i, leveret på deres dørmåtte. I gårdene bliver der opstillet brune beholdere til affaldet, som kommunen forventer at indkassere en hel del af.Ifølge Københavns Kommune producerer en gennemsnitlig københavnsk husstand 3,5 kg organisk affald om ugen. Det svarer til omkring 40 procent af den samlede mængde, vi smider ud, og det blev i 2016 til 57.000 tons bioaffald i alt.Fra august og tre måneder frem vil affaldssorteringen indtage bydel for bydel med start på Amager. Herefter går turen til Vesterbro, Nørrebro, Østerbro, Brønshøj, Vanløse, Valby, Bispebjerg og til slut indre by i uge 41.På det tidspunkt skulle alle kommunens i alt 280.000 lejligheder gerne være godt i gang med sorteringen, og undervejs får alle besked om initiativet i deres e-boks.Allerede i 2014 fik de i alt 20.000 villaer og rækkehuse tilbudt en frivillig beholder til bioaffald, så omkring hver tredje husejer har allerede er begyndt at få nye vaner. Resten får leveret deres startpakker med køkkenkurv, poser og beholder i november og december - medmindre de selv beder om at blive undtaget. Københavns Kommune har et mål om, at 45 procent af husholdningsaffaldet skal sorteres fra og genanvendes i 2018.Derfor skiftede politikerne sidste år taktik i forsøget på at opnå målet. Oprindeligt var planen en teknologisk løsning, der uden borgernes hjælp kunne sortere mad fra metal, men nu håber politikerne på beboernes gode vilje.Ifølge en undersøgelse, som kommunen har lavet, har 78 procent af københavnerne tilkendegivet, at de gerne vil sortere og genanvende affald, hvis de fik muligheden for det.»Som enkeltperson kan det nogle gange være svært at se, hvad man kan gøre for at rykke på den store klimadagsorden, men her er der en helt konkret indsats, som kommer til at gøre en stor forskel«, siger teknik-og miljøborgmester Morten Kabell (EL) i en pressemeddelelse.cecilie.lund@pol.dk 

For snart 20 år siden var jeg ude at interviewe musikeren og forfatteren T. S. Høeg, som jeg har kendt siden starten af 80erne, hvor han spillede i avantgardejazzbandet Cockpit Music. Jeg spurgte lettere nervøst til, om Høeg nu også var i stand til at klare sig af indtjeningerne fra sin originale, men oftest også meget marginale kunst.»Bare rolig, jeg klarer mig. Og hvis det sker en dag, at det ser sort ud, går jeg bare ud og drikker mig ned, og så er alt godt igen,« sagde Høeg. Jeg så straks Høeg, som er lille spirrevip med store kraftige briller, for mig, langsomt synkende ned bag en bardisk, mens han tømte det ene glas efter det andet.I dagene efter interviewet ville sætningen »at drikke sig ned« ikke slippe mig igen. Der er gået uger, måneder og år, og vendingen lever stadig inde i mit hoved.Også selv om jeg umiddelbart kun husker at have hørt én anden person bruge ordene siden: Det var kunstneren Tal R, dengang han holdt sin daværende kones 40-års fødselsdag på den gamle stripbar Kakadu på Vesterbro. Jeg var (uden at stå på gæstelisten) troppet op sammen med en ven (som var på gæstelisten), og jeg husker, hvordan Tal beroligende lagde hånden på min skulder og sagde: »Alt er okay, drik dig ned!« For det er jo det, man gør, især når man drikker mere end et enkelt glas: man drikker sig ned. Det kan godt være, at man indledningsvis er i stand til at bilde sig ind, at man drikker sig selv op, men i sidste ende ender det altid med at gå den anden vej.Normalt taler man herhjemme om at drikke sig »fuld«. Og jo, maven bliver da fuld af øl, eller hvad man nu ellers drikker, mens ellers siger udtrykket ikke særlig meget om det psykologiske forløb, man gennemgår, når man drikker.»At drikke sig ned« giver meget mere mening: De fleste kender formentlig trangen til at snuppe en fyraftensbajer, en predinner drink eller et glas rødvin for at »falde ned« efter en stresset arbejdsdag: Jo højere spændingen er, jo længere ned er det nødvendigt at drikke sig.Og så er der den anden form for druk, som er fremherskende ikke mindst blandt ungdommen. Man »varmer op« før festen for at komme i stemning, men dybest set handler det jo også om at drikke noget ned, nemlig hæmningerne, kontrollen eller super ego'et.Mine sønner er desværre ikke anderledes end resten af Danmarks ungdom, som jo ifølge statistikkerne er verdens meste tørstige - de drikker sig alt for jævnligt ned. Men de har i det mindste taget vendingen til sig, så de ved, hvad vej det går. Og så jeg kan sige: »Lad nu være med at drikke dig helt ned«, når de skal ud dagen før eksamen, en familiefødselsdag eller et andet arrangement, som kræver bare et minimum af tilstedeværelse.Jeg foreslår således hermed, at vi ændrer den danske retskrivning, så det fremover hedder »at drikke sig ned« i stedet for »at drikke sig fuld«.
UDE.
Copenhagen Contemporary Trangravsvej 10, 1436 København KLige midt på Papirøen overfor Skuespilhuset ligger Copenhagen Contemporary. Københavns nye, midlertidige kunstcenter tager sig godt ud i de 3.400 m2 store haller. Der er noget storslået og noget internationalt over den rå opsætning i de industrielle bygninger, der skaber en fed ramme om kunsten, der ikke nødvendigvis behøver et milliard-dyrt hus som udstillingsrum.Desuden er vinbaren La Halle, der serverer vin og lette retter til de kunstglade gæster, bestemt heller ikke at kimse af.Cisternerne Roskildevej 25, 2000 FrederiksbergI 1800-tallet sørgede Cisternerne for vandforsyningen til København.I dag sørger Cisternerne for imponerende kunstoplevelser under jorden. Som en del af Frederiksbergmuseerne lykkes det år efter år det gamle vandreservoir at skabe kuldegysfremkaldende udstillinger.Hvad enten det er videoværker eller skulpturer, så er rummene en del af oplevelsen. For tiden kan man opleve udstillingen »The Water« af japanske Hiroshi Sambuichi. »The Water« kan opleves resten af 2017. Se at komme af sted. Det er imponerende.Kunsthal Charlottenborg Kongens Nytorv 2,1050 København KSiden 1883 har der været præsenteret samtidskunst på Charlottenborg, og selvom det er en af veteranerne, så fortsætter de med at forny sig og opsætte unikke udstillinger. Foruden dansk og international kunst, kan man også løbende opleve artist talks, performances, koncerter og filmvisninger. I sommeren 2016 blev hele bygningen pakket ind i gamle kaffesække som led i en udstilling, hvilket gav en herlig oplevelse på gadeplan. Charlottenborg Forårsudstilling er også en årligt must-see i København.Ordrupgaard Vilvordevej 110, 2920 CharlottenlundFra Nordens største Monet-udstilling til Hammershøi og moderne fortolkninger af gamle værker. Kunstmuseet Ordrupgaard nord for København disker gang på gang op med spændende udstillinger som supplement til stedets faste samling, og her er selve museumsbygningen og dens omgivelser også en del af oplevelsen. Børn og barnlige sjæle kan udforske kunstlegepladsen, og nysgerrige arkitekturentusiaster kan kigge nærmere på det gamle byggeri med den moderne tilbygning og besøge Finn Juuls hus i baghaven.VESS Oehlenschlægersgade 36, 1663 København VDet er ikke størrelsen, det kommer an på. Det beviser de gang på gang i det lille galleri VESS på Vesterbro. Lokalerne er små, men man bliver alligevel lokket ind af de mange forskellige kunstoplevelser, som altid venter her. Om det er gadekunst, videoinstallationer eller udstilling af vægtæpper, så ved man altid, hvad der rører sig i det københavnske kunstmiljø, hvis man kigger forbi VESS. Det lille gallleris ferniseringer og happenings med dj og drinks udvikler sig ofte til friske fortovsfester.FOTO: PR.
ER:.
FORBINDELSER Forfatteren, journalisten og arkitekturkommentatoren Peter Olesen har skrevet en af sine mest veloplagte bøger længe.Denne gang handler det om hovedstadens mange broer, de kendte og kun lokalkendte, og hans dybe kendskab og kærlighed til København, som flere af hans udgivelser giver udtryk for, er også her en tro følgesvend på byvandringerne.Han sammenligner frisk vores nye muligheder for at krydse vand med den lykkefølelse, man kan opleve ved Sainen i Paris, Tiberen i Rom eller Themsen i London.Og selv om København ikke er Paris, hvis romantiske stemning er svær at eftergøre, mange broer eller ej, så påpeger forfatteren korrekt, at de mange nye broer, byen har fået de seneste år, har gjort noget godt for både hovedstaden og for humøret hos indbyggere og besøgende.De nye broerInden for få er der kommet hele otte nye broer til - og flere er på vej: Bryggebroen, Cykelslangen, Teglværksbroen, Belvederebroen, Inderhavnsbroen, Trangravsbroen, Priviantbroen og Cirkelbroen.Og som Peter Olesen påpeger i Licitationens nyeste udgave af arkitekturmagasinet Arkbyg, der udkommer på fredag, er der den herlige sideeffekt ved de mange nye broer, at de er venligt og tryghedsskabende oplyst om aftenen, og oven i det er der leget med lyset ved broerne, så de også bliver en visuel oplevelse for alle, der elsker at færdes i byen. Helt modsat de gamle broer, hvor lys synes bandlyst, også på byens ældste og fineste Marmorbroen over Frederiksholms Kanal.I en rigtigt illustreret udgivelse over 184 sider har Peter Olesen og fotograf Henrik Bjerregrav energisk sat sig for et ganske ambitiøst projekt, nemlig at omtale, dokumentere og analysere de broer, der både forbinder og binder samme.På en måde, så bogen både bliver et aktuelt tidsdokument og en mere tidløs hyldest til bygningsværkerne, hvoraf flere både er designperler (Cirkelbroen, Cykelslangen) og ingeniørmæssige mesterværker, som Inderhavnsbroen med den besværlige fødsel, samt Proviantbroen.Fremmer cyklismenBroer evner desuden flere steder at adskille biler og bløde trafikanter. En udvikling, vi kun kan ønske hjerteligt velkommen: " Da vi i 2006 fik Bryggebroen mellem Islands Brygge og Kalvebod Brygge, var det pludselig mange gange lettere at komme fra Vesterbro og Valby til Islands Brygge og Amager. Man skulle ikke længere helt inden om byen for at krydse vandet. En vidunderlig udvikling.Og sådan er det gået mange steder siden. Pludselig er København forbundet langt bedre mellem bydelene, som man for eksempel ser det i Paris", skriver Peter Olesen.Bogen er fyldt med personlige betragtninger og oplysninger til eftertanke." Mange besøgende fra byer der ønsker at udvikle cyklismen som i København, har besøgt Cykelslangen og har været meget begejstrede.Faktisk besøger en delegation fra USA og Canada hvert år København for at høre, hvordan vi lykkes med at fremme cyklismen", skriver forfatteren, der med sin nyeste guidebog til hovedstadens perler samtidigt opfordrer til at sætte tempoet ned og nyde synet af ikke kun broerne, men den by og det vand, som udsigten midt ude på broerne nu giver.Selv om København er en storby, er der ikke altid grund til at skynde sig.
En ny bog hylder Københavns broer og de forbindelser, som de knytter. På få år har hovedstaden fået otte nye broer, og flere er på vej.
Mens rocken kæmper for sit liv i den digitale verden, lever genren i bedste velgående i vinylbutikker verden over. Og nu er de unge også begyndt at kaste sig over forældrenes gamle lakplader.Ifølge analysebureauet Nielsens rapport for musikåret 2017 i USA, går salget af lp'er frem for 12. år i træk. Med 14,7 mio. solgte enheder, står vinyler for 14 pct. af det samlede fysiske albumsalg - en stigning på ni pct. fra året før.Også herhjemme går det forrygende med at få omsat de sorte lakplader.I 2004 blev der solgt nye lpplader for 700.000 kr. i Danmark. I 2016 var salget steget til 23,9 mio. kr., viser de officielle salgstal for pladebrancheorganisationen IFPI.Vinyl-pladerne udgør kun en dråbe i den samlede musikomsætning, men for rockmusikken er lp'ens comeback særdeles godt nyt.Sidste år blev jubilæumsudgaven af The Beatles' ' Sgt. Peppers Lonely Heart Club Band' årets bedst sælgende plade i USA med 72.000 solgte. Herhjemme blev det kun til en sjetteplads for The Fab Four, der måtte se førstepladsen gå til vores egne Dizzy Mizz Lizzys liveplade ' Livegasm'.Resten af top ti over årets mest solgte vinyler herhjemme er også rent øreguf for rockelskere, der blandt andet kastede deres kærlighed på gode gamle navne som CV Jørgensen, Sort Sol og Roger Waters.Følelsen af eksklusivitetHos vinylbutikken BEAT, der åbnede på Vesterbro i København i 2016, har rocken også domineret salget i 2017. Ifølge Stefan Sørensen, musikindkøber hos BEAT, står rockmusikken for omkring 70 procent af forretningens samlede salg, og det er primært album fra klassiske rockkunstnere som David Bowie, The Rolling Stones og The Beatles, som bliver langet over disken.Men selvom klientellet hos BEAT primært er folk, der er vokset op med vinylplader, så er også deres børn nu begyndt at interessere sig for forældrenes gamle musikformat.»Jeg har arbejdet med musikindkøb i 20 år, og der skete helt sikkert et skifte for seks-syv år siden, hvor yngre generationer også begyndte at fatte interesse for vinylpladerne.Og det mærker vi også hos BEAT,« siger Stefan Sørensen.At flere og flere unge sætter pickuppen til lp'en, tror han hænger sammen med, at de gamle vinyler giver køberne mulighed for at tage ejerskabet over musikken tilbage.»Vinyler giver følelsen af eksklusivitet, men de giver også køberne mulighed for at tage ejerskab over musikken på en helt anden måde, end streaming kan. Og det tror jeg tiltaler mange unge musikelskere,« siger han.jae@bt.dk '' Der skete helt sikkert et skifte for sekssyv år siden, hvor yngre generationer også begyndte at fatte interesse for vinylpladerne Stefan Sørensen, musikindkøber hos BEAT.

Hvor bor du, når du er i København? »Til daglig bor jeg i London, og vi besøger typisk København i oktober, når jeg skal undervise på Rytmisk Musikkonservatorium, der ligger på Holmen. Når vi er her, bor vi tæt på skolen«. Hvad kendetegner dit kvarter? »I London bor vi i et kvarter, der hedder Stoke Newington. Der er der en stærk tradition for det antikonforme og radikale.I København bor vi tæt på Christiania, og det sted er født ud af de samme idealer«. Hvor går du hen og hører musik? »Min kæreste og jeg har været glade for Jazzhouse - selv om vi har hørt, at det flytter væk (Jazzhouse flytter sammen med Global på Nørrebro og bliver til spillestedet Alice i det nye år, red.). Vi er også glade for Mayhem, og jeg elsker at spille i Vega. Jeg kan virkelig godt lide, at Vega oprindeligt var et samlingssted for arbejderbevægelsen. Vi elsker også de koncerter, Rytmisk Musikkonservatorium arrangerer«. Hvor får man den bedste kaffe i København? »Der er det her vidunderlige sted på Vesterbro, hvor man kan få to af mine yndlingsting.Det hedder Sort Kaffe &amp; Vinyl og er både en kaffebar og en pladeforretning«. Hvor køber du plader, når du er i København? »Jeg bruger nok ni timer om dagen på at kigge igennem Sound Stations (pladeforretning på Frederiksberg, red.) pladekasser«. Hvad synes du om den københavnske musikscene? »Vi lytter til en masse af byens musik, og de studerende fra Musikkonservatoriet har vist os så meget god københavnermusik«. Hvad er dit yndlingsband fra Danmark? »Der strømmer så meget god musik ud fra Danmark. Selvhenter er virkelig et vidunderligt band, og de kommer fra København. Den danske musik er forskelligartet og overraskende. Jeg tænker f. eks. ofte på komponisten Henning Christiansen (1932-2008, red.), der var en del af Fluxus-bevægelsen«. Har du et stamsted i København? »Vi er stamgæster på Mayhem«. Hvilken årstid synes du bedst om i byen? »Sommeren i København er vidunderlig og cykelvenlig«. Hvor ville du tage din date med hen i København? »Når vi er her, cykler min kæreste Eva og jeg tit rundt i byen på jagt efter loppemarkeder, hvor vi f. eks. lige har fundet nogle smukke, gamle mandoliner og absintskeer.Vi kan også godt lide at lægge et tæppe ud til kanalen ved konservatoriet og holde picnic«. Hvis du havde en bulldozer, hvad ville du så fjerne i København? »Bare grænsevagterne. Jeg vil gerne fjerne grænsekontrollen i alle verdens lande«. Hvornår kan du blive allermest irriteret på København? »Når du har fyldt cykelkurven med bøger og plader, er det virkelig irriterende, hvis det pludselig begynder at regne«. Hvad har København for meget af? »Der er en masse kærlighed i København, men det kan jeg godt lide«.ibyen@pol.dk 
Han er bedst kendt for sin tid i støjrockbandet Sonic Youth, men Thurston Moore er også adjungeret professor på rytmekons. I morgen spiller han på hovedbiblioteket med sine studerende.
En ordineret sognepræst i folkekirken kan virke i den anglikanske kirke i for eksempel England uden at skulle ordineres på ny. Men det er de færreste, der ved, at den mulighed er tilvejebragt af Porvoo-fællesskabet, et samarbejde mellem nordeuropæiske anglikanske landekirker og lutherske kirker, hvis ledere i disse dage mødes i København." Medlemmerne af Porvoofællesskabet i Norden, Storbritannien, Irland og Baltikum har med deres fælles erklæring fra 1993 anerkendt hinanden som kirker. Derfor kan vi gå til nadver hos hinanden, præster kan virke i andre kirker, og kirkesamfundene kan afholde fællesgudstjenester," siger Thorsten Rørbæk, der har beskæftiget sig med Porvoo-fællesskabet som teologisk medarbejder i Folkekirkens mellemkirkelige Råd.Men selvom den gensidige anerkendelse nu er på plads, er der stadig meget mere at drøfte kirkerne imellem, lyder det fra Thorsten Rørbæk.Emnet for Porvoo-mødet i København er for eksempel kirkens tilstedeværelse i det sekulære samfund. Her vil ærkebiskoppen af Canterbury, Justin Welby, der er leder af en af verdens største kirker, den anglikanske kirke, blandt andet fortælle om kirkens rolle i det engelske samfund, som netop nu er præget af stor usikkerhed i forbindelse med Brexit." Det er vældig interessant at høre fra så stor en kirke i den anglikanske union, som Justin Welby kommer fra. Oplæggene kan på den måde fungere som gensidig inspiration for medlemmerne, ligesom man kan drøfte fælles udfordringer," siger Thorsten Rørbæk.Hvad er Porvoo-fællesskabets næste mål? " Man skal mere tænke Porvoo-fællesskabet som en dynamisk proces eller bevægelse, hvor det er naturligt at være i dialog og fejre gudstjeneste sammen. Mødet i København er derfor en del af en cyklus. I det hele taget handler det mere om en villighed til at lære af hinanden og fremme den mellemkirkelige samtale. Fra folkekirken kan vi for eksempel bidrage med vores positive erfaringer med drop in-dåb fra Vesterbro Sogn i diskussionen om faldende medlemstal," siger Thorsten Rørbæk.Kristeligt Dagblad har ikke fået mulighed for at tale med ærkebiskop Justin Welby hverken før eller under hans besøg i København.hoegholm@k.dk Fakta: Porvoo-aftalenEn række anglikanske landekirker og lutherske kirker i Nordeuropa har indgået et kirkeligt praktisk arbejdsfællesskab med Porvoo-erklæringen fra 1993. Denne indebærer, at kirkerne anerkender hinanden som sande kirker lader sig inspirere af hinanden.I december 2009 besluttede Folkekirkens mellemkirkelige Råd, at også folkekirken skulle tilslutte sig, efter at have været observatør og deltaget i forskellige møder i fællesskabet siden 1995.

Jeg har altid syntes, at skolepatruljer var noget fis. Nævenyttige børn i morgentrafikken iført neonfarvede veste og fjollede legetøjsskilte, der holder granvoksne cyklister tilbage i et lyskryds, som vi på andre tidspunkter af døgnet udmærket selv kan administrere at befærde.Forleden morgen på Vesterbro var ingen undtagelse, og knap havde jeg fået vristet mig fri af trafikmafiaen ved Gasværksvejens Skole og videre på min morgenrute, før jeg igen måtte gøre ophold, denne gang ved et busstoppested på Vesterbrogade. En hel børnehave skulle ud af bussen under lettere kaotisk vejledning fra meget få pædagoger, og vi voksne måtte altså endnu en gang holde tilbage for Danmarks Fremtid.Men så var det alligevel, at jeg stod der i den københavnske efterårsmorgensol og blev varm om mit gamle og børn-i-trafikkenintolerante hjerte. For de der børn var jo rene som nyfalden sne. Én for én tumlede små flyverdragter med snottede næser og hinanden i hånden ned ad bussens alt for store trappetrin og defilerede frimodigt tværs over cykelstien, klar til at indtage byen og dagen.Jeg forestillede mig, hvordan de om lidt ville stå og hoppe begejstret på de opstillede betonklodser foran hovedindgangen til Tivoli et par hundrede meter derfra, lykkeligt uvidende om klodsernes egentlige formål. Eller hvordan de senere på dagen efter en tur på Hovedbiblioteket i Krystalgade ville få øje på det indsatte militær foran synagogen overfor og løbe frejdigt hen og hive i soldaternes flotte uniformer.De billeder bevægede mig, selvopfundne som de dog var. Og med dem indfandt sig minsandten også en nyfunden og lettere uvant veneration for de nævenyttige neonveste på Gasværksvej: Skolebørn som med Reden og Mændenes Hjem som nærmeste naboer og vrisne, stressede trafikanter som primær kulisse stiller sig ud midt på vejen og insisterer på, at vi skal passe på hinanden i det her liv. De har dæleme styr på prioriteterne.FantasiskjoldeLige om lidt opdager de, at betonklodserne ikke først og fremmest er en legeplads. Lige om lidt opdager de, at uanset hvor meget, vi passer på hinanden, så vil mennesker dø i trafikken eller af en overdosis i en sidegade.Det vil åbenbare sig for dem, at flyverdragten og neonvesten var fantasiskjolde, som i virkeligheden ikke gjorde dem usårlige. Og fint med det, ingen er blevet mere robuste af at være pakket ind i vat.Men gid deres møde med virkeligheden ikke bliver til angst. Som bliver til fjendtlighed.Som bliver til had. Gid de bevarer deres tro og sult på verden og insisterer på, at nogle idioter ikke skal definere, hvad vi ser, når vi ser en betonklods. Og gid vi voksne, der for længst er gået fra nyfalden sne til gennemtilpisset slud, kunne finde tilbage til bare lidt af den uforfærdethed. Vi kan jo starte med at forsøge, hver gang vi ser en neonvest eller en flyverdragt i morgentrafikken.Andreas Gylling Æbelø er retoriker og direktør.Én for én tumlede små flyverdragter med snottede næser og hinanden i hånden ned ad bussens alt for store trappetrin og defilerede frimodigt tværs over cykelstien, klar til at indtage byen og dagen.
Indspark.
Johann Sebastian Bach var blot 22 år gammel, da han i begyndelsen af 1708 blev ansat som organist og kammermusiker ved hoffet i Weimar.Han kom til byen med en af sine tidligste, men også mest omdiskuterede og beundrede kantater i rejsebagagen: BWV 106 " Gottes Zeit ist die allerbeste Zeit" - også kendt som Actus Tragicus, da værket formodentlig har været anvendt som sørgemusik ved en begravelse.Bachspecialisterne i det fi-ne kammerensemble Enghave Barok opførte i Apostelkirken på det indre Vesterbro dette unikum af et musikstykke sammen med to andre kantater, som Bach komponerede, inden han havde rundet de 30 år og stadig var ansat i Weimar: BWV 132 " Bereitet die Wege, bereitet die Bahn!" og BWV 152 " Tritt auf die Glaubensbahn".Helt i Bachs ånd var der en kort prædiken over værkernes indhold, og programmet rummede desuden to fællessalmer, som publikum/ menigheden sang stående sammen med orkesteret og de fire sangere: Klaudia Kidon, sopran, Kristin Mulders, alt, Leif Aruhn-Solén, tenor og Jakob Bloch Jespersen, bas.De hører til blandt de mest fremtrædende, man kan opleve, når man går til koncerter med kirke-eller barokmusik.Christian Dehn Bang styrede fra orgelpositivet det lille ensemble med sikker hånd, og den alsidige og dygtige stryger Jesenka Balic Zunic havde en travl eftermiddag, da hun både skulle traktere viola d'amore (i BWV 152), violoncello da spalla (BWV 106) og spille førsteviolin (BWV 132).Med det velredigerede programhæfte i hånden, hvor samtlige tekster var trykt ord for ord, var det ikke svært at træde ind i disse 300 år gamle kantaters verden og lade sit sind løfte af musikken og ordene. Tekstdigterne var måske ikke altid de store finlitterære ånder, men kunne ofte ramme plet med udsagn, der har forbløffende gyldighed, også med henblik på aktuelle danske forhold. Som det sker i bassens recitativ i kantate nr. 152, hvor det hedder: " Den blinde fornuftforfører de åndeligt blinde." Et besøg på Enghave Baroks hjemmeside bekræfter indtrykket af et sprællevende ensemble, der også udgiver egne cd'er med Bach-kantater.Man kan igen opleve de engagerede musikere og sangere den 2. februar og 5.marts 2018, begge gange kl.19.30 i Apostelkirken.kultur@k.dk 
koncert.
75Tidligere arbejdsministerminister Jytte Andersens far og mor var henholdsvis malersvend og syerske, og hun blev født uden for ægteskab.Alligevel var hun i syv år minister under statsminister Poul Nyrup Rasmussen uden en længere uddannelse.1960-1963 blev hun uddannet på Købmandsskolen i København.Hun har også læst på arbejderhøjskoler ligesom andre socialdemokrater som tidligere statsminister Anker Jørgensen. Og hun har arbejdet på fabrik og kontor, hvor hun lavede bogholderi.Jytte Andersen sad i perioden fra 1974 og seks år frem i Vallensbæk Byråd og var formand for Socialdemokratiet i Glostrup Kredsen. 1977-1987 sad hun i partiets hovedbestyrelse og siden forretningsudvalget og familiepolitisk udvalg fra 1986. Hun kom i Folketinget i 1979. 1981-2007 repræsenterede hun Østre Storkreds på Christiansborg.I fem år fra 1981 var hun sekretær for den socialdemokratiske folketingsgruppe.I 1993 gjorde statsminister Poul Nyrup Rasmussen hende til arbejdsminister. Posten blev central. Nyrup-regeringen forkortede dagpengene fra ni til fire år, men øgede efteruddannelsen kraftigt, især for at omskole de ufaglærte.Jytte Andersen kom som arbejdsminister under kraftig kritik fra de borgerlige partier, fordi hun ansatte socialdemokraterne Verner Sand Kirk og Marina Hoffmann som særlige rådgivere. Kritikken vejede dog ikke tungere, end at Sand Kirk i 2001 fortsatte arbejdet i Beskæftigelsesministeriet, da Venstres Claus Hjort Frederiksen blev minister. I 1998 byttede Jytte Andersen Arbejdsministeriet med Boligministeriet og supplerede året efter med ligestilling som sit ressort.Jytte Andersen har haftadskillige tillidshverv, blandt andet som medlem af bestyrelsen for Hovedstadens Ordblindeskole, for Plejehjemmet Stærebo, for Seminariet for Småbørnspædagoger på Vesterbro, for Københavns Kvindedaghøjskole og Dagcentret Bodillestuerne.Hun har siden 1984 været næstformand i AOF's Landsforbund fra 1984 og fra 2001 formand for RUE, Rådet for Uddannelse og Erhverv og for Voksenuddannelsesrådet.Endvidere er hun medforfatter til " Socialdemokratiet - hvilken fremtid?" fra 1981, " BFU - betalt frihed til uddannelse" fra 1983, " Teknologi for Fremtiden" fra 1986, " Folkeoplysning under Forandring", også fra 1986, samt diverse politiske håndbøger.Jytte Andersen har været giftog har en søn.Rettelse 09.09.2017:Ved omtalen i går af tidligere folketingsmedlem og minister Jytte Andersens (A) 75-års fødselsdag var der indsat et forkert foto, nemlig af tidligere folketingsmedlem og minister Jytte Hilden, som fylder 75 år på torsdag. Kristeligt Dagblad beklager fejlen. 

I starten kunne de danske butikker knap følge med, fordi de blev revet væk fra hylderne. Nu kan man finde dem i et væld af farver, former og størrelser. Der er vist ingen tvivl om, at fidget spinners er årets mest populære dille.Selv om der i fritidsklubben Vesterbro Ungdomsgård i København er masser af sjove ting at tage sig til, så sidder der alligevel flere, der ikke kan stoppe med at snurre. Wille Spangsberg og Elmer Viborg er begge 10 år gamle og går i 4. u på Oehlenschlägersgade Skole. I deres klasse har nærmest alle deres egen fidget spinner.»Jeg tror næsten, at halvdelen af alle skolens elever har spinners,« siger Elmer.Ikke bare en dilleDer er stor forskel på de to drenges fidget spinners. Elmers er rød med metalkugler og har fem arme. Willes er derimod helt lille og sort.»Den er god til at lave tricks med,« siger han, og viser, hvordan man kan kaste den fra en hånd til den anden.Selv om man kan lave forskellige tricks, så er det ikke alle, der tror, at fidget spinners bliver ved med at være populære for evigt. Det forstår Elmer godt: »Det kan blive lidt ligesom »Pokémon Go«. Det var der et halvt års tid, og så forsvandt det.Men det kan også blive ligesom »Minecraft«, som bare bliver ved og ved med at være populært.« Wille er dog knap så skeptisk: »Jeg kommer til at have min i lang tid, for jeg elsker den,« siger han selvsikkert.Drengenes ven Silas kommer over, da han ser, at de laver tricks. Han vil også være med, så han viser, at han kan balancere en lyserød spinner på næsen, mens den snurrer rundt.»Lærerne synes, at de er lidt irriterrende.Men så længe at vi ikke laver tricks med dem, og de ryger på gulvet, så må vi godt bruge dem i timerne,« fortæller han.Silas og Elmer har det på samme måde - de synes, at de er sjove at lege med, når man keder sig. For Wille har det derimod været en hjælp at få sig en fidget spinner: »Jeg har rigtig meget temperament, og det er derfor, at jeg har en fidget spinner. Hvis jeg sidder med den, så køler det mig ned at kigge på, hvordan den snurrer,« fortæller han.sifh@kidsnews.dk 
De populære spinnere har taget Danmark med storm, men for nogle er det mere end bare legetøj.
The American Pie Company Skindergade 25, 1159 København KEn pie er så ærkeamerikansk, at den burde være med i deres nationalsang og rime på svajende flag, uendelige marker og godhed fra før verden gik af lave. København har også sin egen piepusher.Herinde er originalt mosaikgulv, tunge træborde, en disk man kan hænge ved og alskens charmerende americana-memorabilia fra mormors barndomshjem. Deres pie er »to die for« og hver bid er som et stykke med den amerikanske folkesjæl.Guilty Vesterbrogade 97, 1620 København VHos Guilty i Westmarket får man de fineste og lækreste kager, der ligner en million. Her kan man sætte tænderne i skønne cupcakes med franske macarons på toppen. Lækre cremefyldte kager, der er så delikate og fine, at de næsten ser kunstige ud.Man kan også kaste sig ud i hjemmelavede flødeboller og lækker chokolade. Det er små kunstværker, der nydes her. Guilty betyder skyldig på engelsk, og man bliver hurtig skyldig i overforbrug og overspisning, for det er svært kun at nøjes med én kage her.Istid Jægersborggade 13, 2200 København NI Jægersborggade ligger isbaren Istid, hvor isen fremstilles på en helt særlig måde. Her fryses den cremede ismasse med flydende nitrogen, der er 196 minusgrader, så isen fryser lynhurtigt uden krystaller og lang ventetid. Alt er økologisk og uden brug af tilsætningsstoffer.Der er altid flere forskellige smage at vælge imellem, og de følger sæsonen. Vi er ret vilde med deres Salty Caramel is med mandelknas, havsalt og rosmarin. I foråret 2017 åbnede Istid endnu en butik i shoppingcenteret Waterfront i Hellerup.Nicecream Elmegade 30, 2200 København NDet er hipt at spise vegansk og hos Nicecream er det isen, der er uden animalske produkter. Alle ingredienser er økologiske, og isen laves i hånden. I stedet for soja-eller rismælk benyttes kokosmælk i produktionen, som består af mange varianter. Prøv for eksempel en is med hindbær og lakrids, mango, passionsfrugt og vanilje eller peanutbutter og chokolade. Vi er også ret forelskede i deres cookiesandwich. I juli 2016 åbnede Nicecream butik nummer to ved Enghave Plads på Vesterbro.Social Foodies Gl. Kongevej, Gammel Kongevej 115, 1850 Frederiksberg CSocial Foodies er en socialøkonomisk virksomhed, grundlagt i Danmark og med hjertet i Afrika. Her kan du spise dig til en bedre verden. De har etableret sig flere steder i den 3. verden, hvor de arbejder for at skabe arbejdspladser, uddannelse og forbedre den lokale økonomi. Herhjemme har de mange forskellige ting på menuen, men producerer dagligt forskellige is-og chokoladevarianter, som passer til årstiden.FOTO: PR.
ER:.
Kiin Kiin Bao Bao Vesterbrogade 96, 1620 København VHenrik Yde har haft kæmpe succes med at fortolke de asiatiske retter i København. En bao er en sød dampet bolle, som fyldes med alskens gode sager, og den er blevet hovedperson i Ydes nyeste restaurant-opfindelse på Vesterbro. Med priser på 30-45 kr. for de fleste retter er det meningen, at man skal omkring på kortet og bestille en masse forskelligt, men med den eksekvering og smagssammensætning de har lagt for dagen herinde, er det en tur, man meget gerne tager igen og igen.El Nacional Antonigade 8, 1106 København KEl Nacional er alt det bedste fra Sydamerika -fuldt udstyret i plirrende pang-farver og flerfarvede kakler tilpasset den urbane stil. Herinde er der godt gang i grillen, så der altid kan bestilles de grillede peruvianske kalvehjertespyd eller nationalspisen -ceviche -fisk marineret i lime. Ellers kan man hoppe til Venezuela og snacke de små grove majsbrød, arepas -måske med chilimarineret svinenakke og røget cheddar på toppen -en kær klassisk street-food fra det kæmpestore land.Grisen Fredensgade 5, 2200 København NLad os bare være ærlige, Grisen sætter helt nye standarder for grillmad. Grillmester er Umut Ra Sakarya, og der er præcis det i sandwichene, som der skal være, men arbejdsindsatsen og den tekniske know-how er hævet betragteligt. Indretningen er som at komme hjem til farmor. Her hænger platter, skibsure, æbleskivejern, billeder af den royale familie -og jo det er faktisk farmor, der har hæklet tæpperne. Her mangler bare et kakkelbord for at fuldende oplevelsen.Madklubben Nørrebro Sortedam Dossering 7C, 2200 København NMadklubben Nørrebro er indrettet som neighborhood spot, hvor street art på væggene og et regelfrit menukort med inspiration fra stenbroens mellemøstlige kulturmix går hånd i hånd. Her er røde Børge Mogensen-stole og cognacfarvede sofarækker, musikken spiller, cocktailglassene klirrer og duften af grill, ild og store flammer breder sig fra det åbne køkken, hvor der bliver fyret med trækul, og man kan fornemme en spejderbålsduft i hele restauranten.Restaurant Mes Jarmers Plads 1, 1551 København VPå den travle Jarmers Plads lige ved Ørstedsparken ligger en lille restaurant, hvor man kan nyde fem retter gourmet-light til under 350 kr. Det intime lokale, der har plads til 27 gæster, er smagfuldt indrettet. Store pærer hænger frit ned fra det høje loft, stolene er behagelige, og hele den ene endevæg er plantet til med mos fra loft til gulv i forskellige nuancer af grøn. Her er seriøst value for money og Restaurant Mes beviser, at gourmetlight-genren rykker for vildt i disse år.
ER:.
Mange i hendes alder overgiver sig til en bekvem og velfortjent pensionisttilværelse, men ikke Helle Thorborg.Hun arbejder i øjeblikket på højtryk med nye akvareller, som fra den 23. juni udstilles på Svanekegaarden på Bornholm.Helle Thorborg, der er medlem af kunstnersammenslutningen Koloristerne og Kunstnersamfundet, har i en menneskealder sat sine klare aftryk på kunsten herhjemme.Værkerne opstår enten ved nærgående naturstudier eller ved læsning af lyrik, som hun altid har følt sig tiltrukket af; så meget at hun som ung overvejede at skrive i stedet for at male.Men Helle Thorborg har altid tegnet.»Jeg er rundet af en familie af akademikere, som intet vidste om kunst. Da jeg ville stifte nærmere bekendtskab med tegning, bladrede jeg i telefonbogen og stødte på Akademiet for Fri og Merkantil Kunst, hvor jeg havde den kendte Gunnar Aagaard Andersen som lærer. En dag spadserede vi sammen ned gennem Strøget, og han sagde: "Og De vil være kunstner?" Jeg svarede ja og blev efterfølgende optaget på Kunstakademiet og fik bl. a. den berømte Aksel Jørgensen som lærer,« fortæller Helle Thorborg, hvis signatur står bag prædikestolen og pulpituret i Gimsing Kirke ved Struer, et gavlmaleri i Skelbækgade på Vesterbro i København, en gavl i Fredericia og to gavlmalerier i Brønderslev.Fik debut i 1952 Helle Thorborg, der også har virket om scenograf på Folketeatrets Eksperimentalscene, har tillige lavet illustrationer til digte af Gabriela Mistral og Ole Sarvig, skabt plakater til Bent Hallers produktion og til Anders Koppels opera "Teutonernes Rejse".Helle Thorborg fik sin debut på Charlottenborgs Forårsudstilling i 1952 midt i studierne på Kgs. Nytorv, og hun har deltaget i en række solo-og gruppeudstillinger.Foruden de maleriske frembringelser har hun skrevet selvbiografien "Billedet er mit sprog" og "En plads i solen. Kvindelige danske kunstnere født mellem 1840 og 1930" samt leveret bidrag til Dansk Kvindebiografisk Leksikon og Weilbachs Kunstnerleksikon.Hæderen er regnet ned over den aktive kunstner: Eckersberg-Medaillen, Ole Haslunds Kunstnerfonds legat, Anne Marie Telmanyi, født Carl-Nielsen's Fond, Henry Heerups Legat, Statens Kunstfond, Tagea Brandts Rejselegat, Otto Baches Mindelegat og Thor Bøgelunds legat samt førsteprisen i Nationalbankens konkurrence om pengesedler i 1990. enry Heerups Ledgat Hednry Helle Thorborg, maler og grafiker Kgs. Lyngby.navne@jp.dk 
Helle Thorborg er i fuld vigør og udstiller nye akvareller på Svanekegaarden på Bornholm efter fejringen af sin 90 års fødselsdag.
Københavnerne er tilsyneladende vilde med kombinationen af økologiske pizzaer og cocktails - og hvorfor skulle de ikke også være det, kunne man spørge.I hvert fald har der ikke ligefrem manglet gæster, eller naboer, som de kalder dem, på Neighbourhood Organic Pizza &amp; Cocktails, siden de åbnede biksen i Istedgade på Vesterbro i 2014.Til lyden af knitrende vinylplader serverer de friske cocktails og nogle ret så utraditionelle pizzaer. Du kan for eksempel få en Nordic Apples med friske æbler, bacon, comté, hvidløg, karameliserede løg og brøndkarse på toppen. Eller en Ham Blues med parmaskinke, Blå Kornblomst-ost, figenpuré, rødløg og frisk persille.Med andre ord skal du ikke forvente hverken Hawaii eller kebab, salat eller dressing. 90-100 pct. er økologisk, og de bruger kun halvt så meget dej som normalt, så bundene er helt tynde og sprøde.Nu udvider Neighbourhood så til endnu et nabolag. De åbner nemlig til sommer en filial på Frederiksborggade lige ved Nørreport. Konceptet er præcis det samme, pizza og cocktails, men der kommer til at være meget mere plads, så de kan imødekomme den store efterspørgsel.Faktisk skal der gerne blive plads til cirka 110 spisende gæster.Alle veje fører til NørreportDesuden vil der være et lounge-og barområde, hvor man kan hænge ud før eller efter maden. Og så vil de som noget nyt have frokoståbent i hverdagene.Til Ibyen fortæller restaurantchef Martin Beck Duedahl, hvordan området omkring Nørreport længe har haft brug for opbakning, men at det nu er ved at ændre sig.»Der begynder lige så stille at ske noget.Musling er åbnet, og Torvehallerne selvfølgelig. Det vil vi bare gerne være en del af. Og så er det jo et sted, som rigtig mange mennesker kommer forbi.Alle veje fører nærmest til Nørreport«. Med Neighbourhoods walk in-princip, hvor man ikke kan bestille bord, men bare kommer ind fra gaden, mener han desuden, at de kommer til at fylde et hul ud i Indre By.»I weekenden er det næsten umuligt at få et bord på bedre restauranter i Indre By, hvis man ikke har reserveret.Men hos os er der altid plads. Vi overtager nogle store flotte lokaler med masser af plads og højt til loftet. Og så har vi fundet nogle dygtige indretningsarkitekter, som forvandler rummet fuldstændig, så det bliver nogle lokaler, man bare har lyst til at være i«, fortæller Martin Beck Duedahl. »Det bliver superfedt«.Neighbourhood på Frederiksborggade 20 D, Kbh. K. åbner medio juni 2017.sebastian.f.wittrock@pol.dk 
PIZZANYT Den økologiske pizza-og cocktailbar Neighbourhood åbner ny restaurant ved Nørreport til sommer.
Hun vidste godt, at Istedgade på Vesterbro var belastet af narkomaner, prostituerede og hjemløse, da hun i november 2015 slog dørene op til sin modetøjsbutik.Men hun blev i den grad overrasket over, at romaer i længere perioder nærmest slog ring om hendes butik, som ligger lige over for Mariakirken i den hårde ende af den berømte gade.Mariakirken giver nattely til de tilrejsende romaer på kirkegulvet og i kirkens nødherberg.I sommer gik Grete Mollatt til medierne i et forsøg på at få sat fokus på problemet. I dag har butiksejeren givet op. Hun har netop afholdt ophørsudsalg, og butikken er nu sat til leje.Tyverier»Kunderne bliver jo væk. Turisterne bliver utrygge. Selv de lokale går i en stor bue udenom. Og jeg forstår dem godt. Det er bare en måned siden, at jeg havde en kunde - en russisk turist - der blev bestjålet af en roma lige foran butikken,« siger Grete Mollatt.Selv har hun også været udsat for tyveri: »Jeg var lige ude i baglokalet, og da jeg kom tilbage, stod der to roma-mænd i butikken - den ene bag disken, den anden foran disken. Jeg overvejede at tilbageholde dem, men det turde jeg ikke, så jeg lod dem gå. Jeg skyndte mig om bag disken for at finde min iPhone og tage et billede af dem, men den var væk.« BT har talt med flere forretningsdrivende i området. Frisøren Ahmad fortæller, at en roma i sommer stjal en af hans kunders cykel, mens kunden blev klippet.»Vi forsøgte at fange ham, men det lykkedes ikke. Men sådan er det her. Vi er i Istedgade,« siger han og slår ud med armene.En anden forretningsindehaver fortæller, at romaernes tilstedeværelse er ' skidt for forretningen', men at de respekterer ham, når han beder dem om ikke at opholde sig lige foran hans butiksfacade.Kirken er ' som en magnet'Grete Mollatt er stærkt kritisk over for, at Mariakirken fungerer ' som en magnet' på de tilrejsende romaer.Politiet gør, hvad det kan, for at skabe tryghed i området, siger Jakob Søndergaard, vicepolitiinspektør og leder af Udlændingekontrolsektionen (UKS) under Københavns Politi.Siden 1. april, hvor en stramning af ordensbekendtgørelsen trådte i kraft, har enheden ryddet over 20 såkaldte ' utryghedsskabende' romalejre i indre København.Politiet: ' Vi reagerer'»Vi er vidende om og har iagttaget, at der er udenlandske borgere, der opholder sig i og ved Mariakirken i København. Politiet holder møder med de handelsdrivende og beboerne i området, og når vi får anmeldelser fra dem om utryghedsskabende adfærd ved Mariakirken, reagerer vi på det. Men opholder de udenlandske borgere sig i kirken eller på herberget, er det ikke utryghedsskabende adfærd,« siger Jakob Søndergaard og tilføjer: »Er der tale om et kriminelt forhold, slår vi ned på det, og vi er til stede derude med tryghedsskabende patruljering, og det vil vi fortsætte med.«.tham@bt.dk '' Kunderne bliver jo væk.Turisterne bliver utrygge. Selv de lokale går i en stor bue udenom Grete Mollatt, tidligere butiksindehaver.
LUKKET Kunderne holder sig væk fra området omkring Mariakirken på Istedgade. Selv de lokale går i en stor bue udenom, siger butiksindehaver Grete Mollatt.
Mange havde sikkert fundet det naturligt, hvis sangeren Teddy Edelmann, der døde natten mellem søndag og mandag, skulle begraves til tonerne af sin mest kendte sang - den om ' Himmelhunden', der jo handler om at få plads i Himmelen, ' når Vorherre slukker livets flamme'.Ganske vist drejer sangen sig om en hund, men alligevel..Men det bliver ikke dette Giro 413-hit, der følger dets ophavsmand ud af Østbirk Kirke ved Horsens, når Teddy Edelmann stedes til hvile i dag fra kl. 13.- Nej, det bliver det ikke.Michael Winckler (søn af Gustav, red.) synger en enkelt af Teddys sange i kirken, men det bliver ikke ' Himmelhunden'. Derimod synger han ' Ingen bryder livets cirkel', som også er fin sang, siger Teddy Edelmanns enke, finsk-fødte Ritva Sariola.Var gift i 52 årParret var gift i 52 år, og selv om Teddy Edelmann havde været syg af både lungekræft og KOL i flere år, og døden derfor ikke kom som noget chok, så efterlader det både et savn og et tomrum i enkens tilværelse.- Ja, det er meget, meget mærkeligt, at han ikke er her længere, når vi har været sammen i så mange år.Heldigvis havde han ingen smerter. Han sov stille ind, så det var meget fint, beretter 72-årige Ritva Sariola, der er fire år yngre end sin afdøde mand.Teddy Edelmann var Vesterbrodreng, men siden starten af 80' erne boede han på Horsens-egnen med kone og de to børn, hvoraf den ene døde for ti år siden.Gennembrud i 70' erneHans musikalske gennembrud skete i 70' erne med country-kvartetten Teddy, Chano, Jan &amp; John.Bandet holdt nogle år. Så gik Teddy solo og fik sit andet gennembrud med ' Himmelhunden' i begyndelsen af 80' erne. ' Jeg vil bo på Vesterbro' var en anden signatursang.I 2004 blev han ramt af en blodprop - siden fulgte andre alvorlige sygdomme efter, og natten til mandag sov han så stille ind.Han efterlader sig ud over Ritva Sariola en søn og seks børnebørn.all@eb.dk Heldigvis havde han ingen smerter. Han sov stille ind.
Stedes til hvile i dag i Østbirk Kirke ved Horsens til tonerne af ' Ingen bryder livets cirkel'.
I disse år er Tove Ditlevsen her, der og allevegne. Hendes digte, romaner og noveller genudgives, hun spilles på scenen med en ny tids blik på både person og forfatterskab, glemte tekster graves frem og udkommer for første gang.Flere af hendes romaner er for længst filmatiseret, og de af hendes digte, som takket være Anne Linnet for længst er blevet til skattede sange, spilles igen og igen, og mon ikke en hel del af dem vil lyde fra radioen i dag, hvor Danmarks måske mest elskede moderne forfatter fylder 100? I EN NY udgivelse om dagens store fødselar skriver Olga Ravn, at Ditlevsens poesi »altid handler om forholdet mellem det, der burde være, og det, der er, eller misforholdet mellem det, jeg burde være, og det, jeg er«. Det er godt set, og når Tove Ditlevsen stadig går sine læsere i blodet, er det, fordi hun i sit forfatterskab så ærligt, så krast, så ømt går durk ind i livets smertepunkter, som det barskest sker i ' Gift' og ' Vilhelms værelse'. Men også i ' Barndommens gade' og ' Pigesind', hvor smerten og sødmen går hånd i hånd.Hun vendte vrangen ud på sit eget liv, før den slags var på mode.Hun fortalte om kærlighed, ensomhed, usikkerhed, ægteskab, alkoholisme, død og køn. Hun digtede om det eviggyldige og moderne på gammeldags rim, der den dag i dag går direkte i læserens hjertekule og inspirerer stadig nye fortolkere.SOM LIVSKLOG brevkasseredaktør var Tove Ditlevsen i direkte dialog med de fortvivlede og afmægtige, og det kan godt være, litteraterne placerede hende i den brede folkeligheds afdeling for hjerte og smerte, men tiden har vist hendes værd.Ikke underligt, at generation efter generation tager Ditlevsen til sig, eller at arbejderne i Istedgade nejede og bukkede, da kisten med den gamle Vesterbro-pige passerede.Tove Ditlevsen var og er meget mere end en forfatter. Hun var både en af os og den fremmede, der med sine ord bragte bud fra sindets grænselande.Hun var sårbarhed og integritet.Hun var et rigtigt Mensch.MEN FØRST og fremmest var hun forfatter. Og først fra 2015 med i den obligatoriske kanon i folkeskolen.Selv sagde hun: »Der findes ingen kunst så stor, at den kun er for de udvalgte«. Netop de ord indfanger den blanding af selvbevidsthed og ydmyghed, det blik på kunst og liv og egen person, som har gjort et væsentligt forfatterskab så elsket. jsp.Fejl og fakta 20.12.2017:»De af hendes digte, som takket være Anne Linnet for længst er blevet til skattede sange, spilles igen og igen...«, stod der i den ledende artikel på 100-års dagen for Tove Ditlevsens fødsel torsdag 14.12. Lad os for god ordens skyld notere, at Mathilde kom først med pladen ' Pigesind' i 1975.Anne Linnet kom i 1978 med ' Kvindesind' og med ' Barndommens gade' i 1986.
POLITIKEN MENER Idag er det 100 år siden, Tove Ditlevsen blev født.

Tryg vil købe Alka Forsikring af danske fagforeninger. 
PRÆKVALIFIKATION Zacho-Lind, Hoffmann, CG Jensen og NCC Danmark.Navnene på de fire aktører, der konkurrerer om hovedentreprisen på omdannelsen af Enghaveparken på Vesterbro i København, er offentliggjort.De fire prækvalificerede er valgt blandt otte anmodninger, oplyser enhedschef i Københavns Kommune, Simon Brückner, i et mailsvar til Licitationen -Byggeriets Dagblad.Der er tale om udbud med forhandling, og første tilbudsfrist er 4. december i år.Anden tilbudsfrist er 17. januar, og ikke længe derefter ventes en vinder fundet.- Det forventes, at der er fundet en vinder i løbet af februar 2018, oplyser han.Mobiliseringsopstart på opgaven er planlagt til marts 2018, mens anlægsstart følger i april og færdiggørelsesfrist er ultimo 2019.Diverse opgaver venterSelve opgaven dækker indretning af parken, så den kan tilbageholde op til 26.000 kbm skybrudsvand.Samtidigt skal de rekreative funktioner opretholdes og forbedres.For at gøre plads til skybrudsvandet etableres en række magasiner.Et underjordisk magasin i Enghaveparkens rosenhave udføres af Hovedstadens Forsyningsselskab (Hofor), og arbejderne her er i gang.- Bassinet her skal på sigt modtage tagvand fra Carlsbergbyen, og vandet fra bassinet vil blive anvendt rekreativt i parken, oplyser Simon Brückner.Dertil kommer tre overjordiske magasiner, som er en del af hovedentreprisen og etableres ved at sænke multibanen i parken, søen og rosenhaven.Det giver plads til blandt andet et trappeanlæg rundt om multibanen og siddepladser rundt i kanten af rosenhaven.Der etableres samtidigt reposer med trin ned til søens vandspejl, og der anlægges et dige langs parkens sider, som vil kunne tilbageholde det vand, der ikke kan rummes i de forskellige magasiner.Diget vil samtidig kunne benyttes til leg og som siddemøbel.I bedet mellem diget og hækkene, der omgiver parken, skabes plads til biodiversitet.Og ved de fleste af parkens indgange etableres sluser i diget, der - ved simpel mekanik - stiger op og lukker indgangene, når parken står under vand, beskriver introduktionsteksten til anlægsarbejdet.Her fremgår det desuden, at der etableres en springvandshave som et interaktivt vandlegerum med springvandsdyser i belægningen, at et eksisterende springvand i søen erstattes af et nyt anlæg, og at sceneforpladsen i parken udformes, så den om vinteren kan omdannes til skøjtebane.Nyt grønt kommer tilI forbindelse med etableringen af de mange skybrudstiltag ryddes store dele af parkens beplantning, og nogle træer fældes. Det betyder, at der skal plantes nyt. Bygningerne er imidlertid fredet.Scenen og toiletbygningerne, der er tegnet af Arne Jacobsen, er for nyligt renoveret.Det er også parkens indgange, og derudover har Realdania bevilget midler til at genopføre to boder ved indgangen fra Enghavevej, som var en del af den oprindelige haveplan, lyder det.Samlet har hovedentreprisen en anslået værdi af 65 mio. kroner.Det forventes, at der er fundet en vinder i løbet af februar 2018 Simon Brückner, enhedschef i Københavns Kommune.De forskellige parkfaciliteterVandhaven bestående af søen og springvandshaven (eksisterende sø og soppebassin) Multibanen (eksisterende boldbane) Rosenhaven med pergolaer Bibliotekshaven (den eksisterende staudehave) Legepladsen Sceneforplads/ skøjtebane Foyeren (ved indgangen fra Enghavevej) .PrækvalificeredeZacho-Lind A/ S Hoffmann A/ S CG Jensen A/ S NCC Danmark A/ S.
Enghaveparken skal renoveres og gøres til skybrudsløsning - fire hovedentreprenører er prækvalificerede til opgaven.
 Taxichauffører, der ikke ved, hvor københavnske vartegn som Glyptoteket og Politigården ligger, får absolut ingen anerkendelse af Henrik Dahl (LA). Og hvis de oven i købet vil diskutere, om de skal tage den billigste vej, så falder hammeren: Hængt ud på Facebook, så kan han lære det.Det mener Henrik Dahl, der i et Facebook-opslag har skrevet om en specifik chauffør, som ifølge ham ikke levede op til standarden.Folketingsmedlemmet fra LA mener selv, at det er helt fair og ikke anderledes, end når restauranter eller musikere får en dårlig anmeldelse.Og han kalder blot chaufføren for nr.020025.»Det var ringe service og bare så irriterende, at han ikke ved, hvor nogen ting ligger. Han sælger en ydelse, og så gør han det til mit problem, at han ikke er dygtig nok. Det svarer til, at man bestiller en cæsar-salat på en restaurant, og kokken spørger, om man kan fortælle, hvordan den skal laves.Og så brokker han sig oven i købet over, at jeg beder ham køre den mest fordelagtige vej,« siger Henrik Dahl.Taxituren fandt sted torsdag aften, hvor Henrik Dahl får anvist en taxi i lufthavnen. Han beder om at blive kørt til Anker Heegaardsgade.Chaufføren spørger, hvor det ligger, og Dahl svarer, at det ligger bag Glyptoteket.»Hvor ligger det,« spørger chaufføren og Dahl svarer: »Lige ved Politigården.« Da chaufføren efterfølgende spørger, om det er på Vesterbro, slipper Dahls tålmodighed op: Har du ikke en gps?.Lobbyarbejde »Den politiske del af det her handler om, at taxibranchen lavede et ihærdigt lobbyarbejde for at forhindre priskonkurrence, da vi ændrede taxiloven. Så må de også leve op til det. Argumentet dengang var, at de var åh-så-dygtige, og vi forbrugere skulle beskyttes mod pirattaxier uden professionelle chauffører og sikkerhedsfølere og hvad ved jeg.Det er simpelthen en katastrofe, at taxikartellet vandt over et progressivt lovforslag, der ville have givet uduelige, uvenlige og aldeles ikke-servicemindede fjolser som fører 020025 konkurrence,« siger Henrik Dahl.Han har ikke sendt en officiel klage, for det mener han ikke, at der var kommet noget ud af - udover, at han måske ville have fået sine penge tilbage.Og det vigtigste for ham er at gøre opmærksom på, at konkurrence ikke altid er dårligt.
PÅ VILDVEJE  Henrik Dahl raser over taxichauffør, der hverken kunne finde Glyptoteket eller Politigården.
Yes, baby, yes! Næven ryger begejstret i vejret, når et nyåbnet sted giver København endnu en facet med nye smagsoplevelser.I dette tilfælde er der tale om, at Mikkeller - ølfirmaet, der efterhånden spænder over alt fra børnetøj til egen festival - har bidraget med en amerikansk morgenmadsdiner med specialiteter, man ikke finder på andre af byens menukort.Og interessen mindskes ikke af, at det er amerikanske Milton Addison Abel, der både har været pastry chef hos Noma og Amass, som står for bagværket på menuen, der tilbyder ' bisquits and gravy' (løseligt oversat: boller med sovs) og glaserede donuts. Derudover kan man prøve amerikanske klassikere som PB &amp; J, altså peanutbutter og syltetøjssandwich eller, som vi valgte: en vaffelmorgenmad og et såkaldt ' dirty move'.Vaflerne kom med rabarberkompot, smør og ahornsirup og var sprøde, salte og søde på den virkelig venlige måde.Men mere dessert end morgenmad. Desværre gled en stor del af siruppen over i tallerknens to spejlæg, som i øvrigt var stegt på en sveden pande, så der var sorte aflejringer på æggene. Det smagte ikke godt. Pølserne, tre små styk, var gode, spændstige og med ren kødsmag. Det var i og for sig fint nok, fejlene med sejlende sirup og brændt pande til trods, men hold op, hvor savnede jeg noget godt brød til de æg eller noget sprødt og grønt sammen med pølserne.Min medspiser fik en blød bolle smurt med kraftig barbecuesovs og fyldt med spejlæg, en måtte af smeltet cheddar, en burgerbøf og tykke skiver braisseret bacon samt en fyrig agurkesalat, der virkelig havde noget syre og kraft at byde på, så fedmen blev holdt noget i skak. Men morgenmad? Arh. Der skal nogle virkelig påtrængende tømmermænd til, før det bliver et førstevalg.Hos Hyggestund kan man godt glemme alt om en tudecortado at vågne på. I stedet står den på filterkaffe på bønner fra svenske Koppi. I versionen ' clever drip coffee' overhældes de nænsomt ristede bønner med vand og trækker i præcis to minutter, før kaffen drypper igennem filteret. For 55 kroner får man en halv liter serveret i kanden på bordet.Kaffesmagen med bær og chokolade er raffineret, men også for sart til den kraftige, fede mad. Og så når den at blive kold i kanden, før man har drukket første opskænkning. En ond, stærk, begsort kaffe ville bedre kunne tage kampen op.Hyggestund bliver altså ikke en darling hos denne anmelder. Bagværket spiller for lille en rolle, når nu der er en brødmester i køkkenet. Hvor er de hjemmelavede bagels for eksempel? Amerikansk morgenmad skal være så fed, salt, sød og kødfyldt, at selv Elvis ville være tilfreds, men her ryger balancen - det bliver too much goodness. Sorry, honey.birgitte.kjaer@pol.dk Fejl og fakta 17.06.2017:»Restaurant Brød og Øl er erstattet af en amerikansk morgen-diner«, meldte en underoverskrift på side 6 i Ibyen i går.
Men dels hedder restauranten Øl &amp; Brød, dels lever den i bedste velgående. Den ligger lige ved siden af det nyåbnede etablissement med det i øvrigt ikke voldsomt amerikanskklingende navn Hyggestund i Viktoriagade på Vesterbro i København. 
Restaurant Brød og Øl er erstattet af en amerikansk morgen-diner, der dyrker det originalt snaskede. Men det bliver for meget af det gode.
Hvor risikobetonet er du, når du udvælger bøger? »Jeg er ofte en for langsom læser, enten fordi en bog søvndysser og får læsningen til at gå i stå, eller fordi sproget og/ eller fortællingen griber mig, så jeg må læse sætninger igen for bedst at kunne nyde deres konstruktion og indhold. Derfor er jeg overhovedet ikke risikobetonet i mit bogvalg. Læsning er for mig en tidskrævende luksus, der skyder næsten alt andet i baggrunden.« Hvilke bøger vil du anbefale? »Lad mig anbefale to, der tager udgangspunkt i Berlin, hvor jeg kommer meget.Christopher Isherwoods "The Berlin Novels" omhandler Berlin i begyndelsen af 1930' erne. Det er fantastiske fortællinger om menneskelige af-og genveje, set gennem den unge tilflytter Isherwoods nøgternt betragtende øjne.Tobias Rüthers "Heroes - David Bowie and Berlin" stiller skarpt på tiden omkring 1977, da Bowie gjorde Berlin til sit hjem som en kreativ flugt fra et amerikansk skørlevned, der var ved at tage livet af ham.« Hvilke pladebutikker rundt om i Danmark vil du anbefale? »Vinylpladens genkomsthar de sidste par år afstedkommet, at flere og flere provinsbyer pludselig får sig en regulær pladebutik igen. Og hvor er det dog skønt, oven på den af digitaliseringen dikterede butikskædedød.Lige nu ligger de mest velassorterede danske pladebutikker dog stadig i de største byer. København har Beat på Vesterbro, som er en fremragende pladebutik, samt Route 66 på Nørrebro, der også følger med. I Aarhus sidder selvsamme Route 66 på det hele, mens en tur til Odense kræver et besøg i Moby Disc. Aalborg skriger på en ny pladebutik.« Hvor ofte ser du dit favorithold, Liverpool F. C., i fjernsynet? »Hver eneste gang de spiller, medmindre Love Shop er på turné, og vores koncerttidspunkt forhindrer det. Invitationer til fødselsdage, bryllupper og senest en nytårsaften har måttet udsættes eller aflyses, fordi de faldt sammen med en Liverpoolkamp.Folk, der ikke beskæftiger sig med fodbold, synes, den prioritering er egoistisk, men jeg må stå op for de ting, der betyder meget for mig.« Hvor tit oplever du kultur sammen med din familie? »For sjældent. Køber altid to koncertbilletter, hvis der er noget, jeg vil se, så jeg kan tage min kæreste med ud.Men hendes travle arbejde gør, at jeg for ofte ender med at give den ekstra billet til en ven i stedet.« Hvad gør du for at undgå dårlige kulturoplevelser? »Jeg slukker altid for de populære danske tv-show fredag aften.«.peter.schollert@jp.dk 

I en tyrkisk herreklub på Halmtorvet 50 på Vesterbro sidder to 70-årige mænd og spiller backgammon. De er begge dobbelte statsborgere. Dansk og tyrkisk. Et kryds skal sættes 16. april.»Hold da kæft, du slår hele tiden dobbeltslag, mand,« siger Mehmet Erdogan til Süleyman Yigit, der er ved at vinde spillet.Der bliver suget helt ind i filtret i cigaretterne i den tilrøgede tyrkiske mandeklub, og der kører tyrkisk tv på fladskærmene, mens der ligger tyrkiske aviser på bordet.Det eneste danske indslag er de grønne Tuborg-øl.Før de to herrer ved bordet blev pensionerede, var de blikkenslagere.De kom til Danmark som purunge knægte i 60erne og har kendt hinanden i 40 år. Selvom de har boet i Danmark størstedelen af deres liv, har de stadig et stærkt bånd til deres hjemland. Derfor går snakken ved bordet også på den tyrkiske præsident Erdogan og hans forsøg på valgkampagne i Europa og Danmark.»Det er noget svineri at føre valgkamp i Europa. Jeg er fuldstændig enig med Lars Løkke Rasmussen i, at man skal udskyde mødet med den tyrkiske premierminister.Præsident Erdogan kan føre valgkamp i sit eget land. Ikke her,« siger Mehmet Erdogan, der tit er blevet spurgt, om han er i familie med den tyrkiske præsident, som han deler efternavn med. Det er dog ikke tilfældet.Frygter et jaMændene kommer fra samme område i Istanbul, og de rejser derned en måned om året i sommerperioden for at besøge venner og familie. De stemmer begge nej til ændringen af den tyrkiske forfatning, der vil give den tyrkiske præsident mere magt. De frygter dog, at det bliver et ja 16. april, når tyrkerne skal stemme.»Normalt går jeg ikke så meget op i politik, men jeg stemmer nej.Erdogan er en stor idiot. Han ødelægger Tyrkiet. Det er farligt i Tyrkiet lige nu, og vi frygter en borgerkrig.Min familie fra Istanbul kan heller ikke lide ham,« siger Süleyman Yigit.En slags diktaturIfølge de to mænd har der aldrig rigtigt været demokrati i Tyrkiet.Erdogans styre er en slags diktatur, mener de. De beretter om, at hvis man åbner munden i Tyrkiet, så anlægger Erdogan sag mod én. Og grunden til, at krydset bliver sat ved nej til april, er den retning, som præsidenten fører landet i.»Jeg kan ikke lide præsidenten, fordi han fører Tyrkiet i en dybt religiøs og islamistisk retning, og han får meget mere magt, hvis det lykkes ham at få de tyrkiske statsborgere til at stemme ja. Problemet er, at der ikke er noget alternativ til ham lige nu. Det tyrkiske socialdemokrati har ikke styrken lige nu til at slå ham af,« siger Mehmet Erdogan.jenh@bt.dk '' Normalt går jeg ikke så meget op i politik, men jeg stemmer nej.Erdogan er en stor idiot. Han ødelægger Tyrkiet. Det er farligt i Tyrkiet lige nu, og vi frygter en borgerkrig Süleyman Yigit.
DANSK-TYRKER.
Når Dansk Melodi Grand Prix i afholdes for 47. gang, bliver det med et stærkt felt.Sådan vurderer Rasmus Petersen fra hjemmesiden Eurovisionworld aftenens helt store festbrag, der bliver sendt direkte fra Jyske Bank Boxen i Herning.»Det er ti gode sange, der skal kæmpe mod hinanden. Flere af dem har potentiale til at blive et radiohit. Nogle af dem minder godt nok om noget, man har hørt før, men ikke nødvendigvis i Melodi Grand Prix eller i Eurovision«, siger Rasmus Petersen.Særligt tre af de i alt ti sange har gode chancer for at vinde og få adgang til Eurovision 2017 i Ukraine, mener Rasmus Petersen: »One« med Ida Uno, »Where I Am« med Anja og »Northern Lights« med Sada Vidoo.Hos Danske Spil har oddsansvarlig Peter Emmike Rasmussen de samme tre sange som favoritter.Aftenens tre favoritter er:Ida Una: »One«Det er den kun 19-årige Ida Una fra Højer, der med hittet »One« spås en chance for at vinde i aften. Ida Una blev i sin tid opdaget på YouTube.Eksperten: »Melodien og omkvædet er gode og catchy. Sangen er skrevet efter den klassiske pop-opskrift, og den lyder lidt som noget, man har hørt før. Den vil samtidig have gode chancer til Eurovision.« Bookmakeren: »Det er en super catchy sang, som man kan nynne med på med det samme. Ulempen for Ida Uno er dog, at hun starter som den første solist, hvorfor hun kan forsvinde i mængden.«.Anja: »Where I Am«21-årige Anja Nissen er født og opvokset i Australien, men har danske rødder. Hun fik sidste år en andenplads i Melodi Grand Prix med sangen »Never Alone«. Eksperten: »Den har et rigtig stærkt omkvæd, og så er variationen i sangen også rigtig god. Man har lyst til at høre den igen.« Bookmakeren: »Det er en ganske udmærket sang, og hun fik jo en andenplads sidste år, så hun er klart en af vores favoritter.«.Sada Vidoo: Northern LightsSada Vidoo har tidligere har deltaget i den britiske udgave af X-Factor.Eksperten: »Det er en ret spændende sang, som også godt kunne gå hen og vinde. Der er også noget ved det, at hun optræder som en levende dukke.« Bookmakeren: »Hun skal nok få samtalen i gang hjemme i stuerne. Hun skiller sig ud, hvilket ofte giver gode resultater. Samtidig er sangen rent faktisk god, og så synger hun også godt.«.Fakta: Dem kan du høre:1. »One«. Ida Uno.2: »Vesterbro«. Thomas Ring.3: »Color My World. Rikke Skytte 4. »Where I Am«. Anja.5: »Big Little Lies«. Calling Mercury 6: »Smoke In My Eyes. Anthony 7: »Warriors«. René Machon.8: Northern Lights«. Sada Vidoo.9: »Hurricane«. Jeanette Bonde 10: »A. S. A. P.« Johanna Beijbom.
Tre solister gives ekstra gode muligheder for at løbe med den ærefulde sejr ved Dansk Melodi Grand Prix 2017. Eksperten og bookmakeren begrunder deres favoritter.
Det er en af de helt tunge drenge, der står bag denne bog.Peter Dürrfeld har ved siden af en livslang gerning som lærer på Zahles Gymnasium skrevet en halv snes romaner og novellesamlinger og et par skakbøger.I mange år bestyrede han en fast klumme om skak i dagbladet Information, de senere år har han skrevet om og anmeldt musik i Kristeligt Dagblad.På begge aviser har han gennem årene derudover med ujævne mellemrum diverteret læserne med artikler om, hvad der nu faldt ham ind at interesse sig for lige for tiden. Dürrfeld er efterhånden blevet 75 år, en gammel, ærkekøbenhavnsk intellektuel skribent som andre københavnske spinatfugle, som for eksempel undertegnede, skylder stor respekt og taknemmelighed for en masse lærdom og underholdning gennem årene.Peter Dürrfeld er indfødt københavner.Hans verden går fra kvarteret omkring Ørstedsparken, hvilket han levende fortæller om i en af historierne i sin bog ' København med V og N og Ø og K'. Med andre ord: Dürrfeld er ikke bare københavner med K. Han er det også med V for Vesterbro, N for Nørrebro og Ø for Østerbro.Det er de kvarterer, han har boet i livet igennem. Oplevelser fra et driftigt og nysgerrigt københavnerliv udgør fundamentet i bogen, som udkommer med undertitlen ' En lystvandring gennem syv årtier'.Lysten driver nemlig værket i denne lille samling tekster om hovedstaden og livet i byen i en grad, så det er svært at se, at emnevalget er styret af andet end forfatterens fortællelyst.Dürrfeld slentrer, ligesom på en god spadseretur gennem byen, fra det ene fokus til det næste uden at se sig tilbage.Med en anden ved roret kunne denne tekstsamling godt være blevet lidt for forvirret og løs i kødet. Men da Peter Dürrfeld er en stilsikker skribent, lader han ikke læseren i stikken. Det hele glider ned som smør, især fordi skribenten, mangfoldigheden til trods, holder et skarpt fokus i de enkelte beretninger.Det gælder, hvad enten Dürrfeld beretter om sin barndoms Nansensgadekvarter, om sporvogne, seksdagesløb og gadens fulderikker eller overvejelser om byplanlægning og sådan noget som Vesterbros udvikling. Nu, hvor det er en gammel rutineret knark, der skriver, er det en glædelig overraskelse, at Peter Dürrfeld også interesserer sig for at udlægge nyere fænomener i byen som for eksempel de økologiske luksusbagere eller udviklingen af det nye Nordhavnskvarter.At man oven i det hele får en lang række personportrætter af legendariske københavnere som Knud Lundberg, Paul Fischer og Olga Svendsen med på flanørens lystfyldte tur gennem byen, historien og hans eget liv - ja, det er sgu bare ekstra birkes på københavneren, som de siger i Jydeland.henrik.vesterberg@pol.dk 
BØGER Peter Dürrfeld flanerer stilsikkert gennem Københavns og sin egen historie ien ny tekstsamling.
LETBANE Entreprenørvirksomheden Barslund A/ S skal anlægge letbanetracé og byrum foran banegården i Odense.Det står klart efter den seneste licitation på Odense Letbane, der har en samlet budgetramme på tre mia.kroner. Barslund vandt med et tilbud på 39 mio. kroner foran tre andre bydende.Mogens Hagelskær, adm.direktør for Odense Letbane P/ S, glæder sig over prisen.- Anlægsarbejdet på Vestre og Østre Stationsvej er noget af det mest bynære og komplicerede, vi har på letbanens strækning. Så vi var naturligvis spændte på at modtage resultatet af licitationen Derfor er vi også glade for, at det endnu en gang er lykkedes at lande et letbaneudbud inden for budgettet.Det er et tegn på godt og grundigt forarbejde i udbuddet -samt på at det er lykkedes os at skabe god konkurrence i markedet om letbaneopgaverne, siger han i en pressemeddelelse.Den tredje entreprenørEntreprenørfirmaet er det tredje, som Odense Letbane A/ S har skrevet anlægskontrakt med. MJ Ericsson sidder på tre kontrakter, mens Arkil har vundet en enkelt.Barslunds arbejde går kort fortalt ud på at flytte vejbaner, cykelstier og fortove.Derudover skal der anlægges et nyt byrum omkring Odense Banegård Center.- Vi glæder os til samarbejdet med Odense Letbane omkring denne spændende opgave, hvor planlægning af trafikanternes fremdrift og tilrettelæggelsen af vores arbejdsområder er nøglen til succes. Opgaver som denne kræver, at vi udnytter den erfaring, vi har i Barslund, så projektet kan udføres med færrest mulige gener, siger Ulrich Jørgensen, afdelingschef hos Barslund A/ S i pressemeddelelsen.Flere udbud på vejEfter at Barslund A/ S er færdige med at anlægge nye vejbaner, stier og fortove, vil letbanes entreprenør på sporarbejdet, spanske Comsa S. A. U., gå i gang med at lægge skinner og bygge stationer samt sætte letbanens elektriske og elektroniske systemer op. Dette arbejde forventes at vare gennem hele 2019.Der mangler fortsat at blive udbudt to ud af i alt syv anlægskontrakter: Odense Idrætspark-Vesterbro samt Albanigade-Nyborgvej. Disse vil blive udbudt over de kommende måneder, så anlægsarbejdet i løbet af 2018 vil komme i gang på hele letbanens strækning.Syv anlægskontrakter på letbanenDer er fundet vindere til fem ud af syv anlægskontrakter, også kaldet civil works (CW), på Odense Letbane: CW1: Arkil (22 mio. kroner) CW2: Endnu ikke afgjort CW3: Barslund (39 mio. kroner) CW4: Endnu ikke afgjort CW5*: MJ Ericsson (43 mio. kroner) CW7: MJ Ericsson (28 mio. kroner) CW8: MJ Ericsson (26 mio. kroner) * CW5 indeholder også den oprindelige CW6-kontrakt.
Kontrakten til 39 mio. kroner er Barslunds første opgave på Odense Letbane.
Jeg elsker Aalborg. Er opvokset i forstaden Gug, holder med AaB, har drukket virkelig mange øl på Vesterbro Bodega og taler stadig med nordjysk dialekt.Jeg under derfor Aalborg masser af omtale i internationale medier, som byen 18. september fik i The Guardian. Jeg kunne bare ikke se Aalborg gennem al hipsteræstetikken i artiklen.Socialdemokraten Kaare Dybvad skrev 18. september 2015 om Aalborg i Jyllands-Posten: »Hvis vi kort vender tilbage til 00ernes største varmluftsboble, den kreative klasse: Ideen slog aldrig rigtig igennem i Aalborg, og man blev ved med at tro på, at produktions industrien havde en fremtid, og at universitetet også skulle sikre naturvidenskabelige kandidater, og ikke bare designere og kommunikationsfolk.« Her genkender jeg Aalborg: En solid skepsis over for akademiske modeluner, en rodfæstethed og en tro på, at man ikke behøver efterligne andre byer for at få succes.Samarbejdet mellem universitetet og produktionsvirksomheder har været med til at sørge for vidensbaserede produktionsarbejdspladser, mens andre byer i 00erne blindt fulgte Richard Floridas anbefalinger om, at væksten skulle komme ved at tiltrække den kreative klasse ved at indrette byerne efter deres smag med kaffebarer, kreative innovationshubs og mangfoldige kulturprojekter i funktionstømte industribygninger.En forfejlet strategi, som Florida fornylig selv har været ude og undskylde for.I The Guardians reportage var vi imidlertid tilbage i Floridas verden. Journalisten så den krea-lækre verdensby med street art, gastromad og kultur i funktionstømte industribygninger og nåede aldrig uden for den hipster-æstetiske comfort zone. Hun var på besøg, i det den amerikanske journalist Kyle Chayka har kaldt »airspace«. Airspace refererer til Airbnb, hvor de mest populære boliger ofte er indrettet påfaldende ens. På samme måde vil et airspace være præget af en ensartet æstetik på tværs af landegrænser og præget af ovennævnte afslappede Silicon Valley-inspirerede æstetik.Her falder de traditionelle kulturinstitutioner under den storbrillede hipster-radar.Hvorfor var journalisten ikke på Kunsten? Lindholm Høje? Musikkens Hus? Hvis det endelig var det autentiske Aalborg, The Guardian ville se, hvorfor var de så ikke i skurbyen, på bodegatur langs Kastetvej i Vestbyen eller på stadion og notere sig den skeptiske, på kanten af det minsantropiske, opbakning til AaB, der giver et kirurgisk skarpt indblik i den nordjyske folkesjæl? Branding skal ikke nødvendigvis afspejle byen nøjagtig, som den er. Men lige netop i Aalborgs tilfælde har vi at gøre med en by, som er kommet gennem 00erne på en måde, andre byer kunne lære af. Det gad jeg godt se komme til udtryk i kommunikationen.Det fremgik i bunden af artiklen, at journalistens ophold var betalt af Visit Denmark. Her kunne man måske øve sig på at fortælle andre historier.Alternativt anbefaler jeg, at man går planken ud og ændrer navn til Visit Airspace.Lige netop i Aalborgs tilfælde har vi at gøre med en by, som er kommet gennem 00erne på en måde, andre byer kunne lære af.
Visit Airspace ønsker dig et godt ophold i Aalborg.
Mærsks APM Terminals forlader havn Mærsk-gruppens havneselskab, APM Terminals, har trukket sig ud af en lille ejerandel i havnen i Paranaguá i Brasilien. 

DronningenTeatrene vågner så småt fra deres sommerdvale denne weekend. På plakaten er bl. a. tre gange dialogisk dramatik om magt - i den ene eller anden forstand.I Sydhavnen spiller de Schiller som tilskuersport, når den tysk-spanske instruktør Alia Luque nyfortolker den tyske nationaldigters klassiske historiske drama om magtkampen mellem den skotske dronning Maria Stuart og engelske Elizabeth I.Hver aften skal publikum i det gamle Østre Kapel på Vestre Kirkegård, hvor Sydhavn Teater holder til, omskrive historien ved at agere jury i en musikakkompagneret dronningeduel og dermed selv bestemme udfaldet af det spil om tronen, der i det reelle 16. århundrede endte med, at den katolske Stuart måtte af med hovedet.Maria Stuart. Sydhavn Teater, Østre Kapel, Vestre Kirkegård, Kbh. SV. 12. august-12. september. Kl. 21.WWW sydhavnteater.dk.Narren»Middelalderen er på vej tilbage... og i den nye middelalder regerer narren«, lyder den gådefuldt æggende tagline for forestillingen ' Nar', der i weekenden spiller i gården foran Kunsthal Charlottenborg.Den ' tragikomiske middelalder-performance', der er blevet til i samarbejde mellem instruktør Erik Pold fra Liminal og skuespiller Johannes Lilleøre, er efter eget udsagn inspireret af bl. a. Donald Trump (som eksempel på en nar, der er kommet til magten, velsagtens) og fortsætter dermed weekendens hof-og magttema.Også Liminal arbejder med teater, der er i direkte dialog med publikum - hvordan må man finde ud af ved selv at dukke op i Nyhavn. Entreen er fri.Nar. Gården foran Kunsthal Charlottenborg, Kbh. K.11. august. kl. 20 samt 12. og 13. august. kl. 17 og 20.WWW liminal.dk.... og kussenWeekendens mindst royale og mest tidstypiske teatertur får man nok ved at tage til Vesterbro og se ' Kussesumpen'. ' Kussesumpen' er navnet på en blog om sex og køn, som fire unge kvinder uforlegent har drevet siden 2013, og nu også titlen på en teaterforestilling. Mere diffus magt, men magt ikke desto mindre, handler det dog sandsynligvis også om, når det feministiske blogfællesskabs tekster, helt i tråd med tidens tendens til at dramatisere debatformater, er blevet omsat til scenen af blogstifter Jacobe Orry. Ambitionen er nemlig at gøre op med herskende kvindeidealer og med humor »starte en ny samtale om feminisme, der foregår på en anden måde, end vi ser i debatten i dag«. Den ambition hepper jeg på.Kussesumpen - mens vi venter på søde Søren.Teatret ved Sorte Hest, Kbh. V. 10.-26. august kl. 17 og 20.WWW kussesumpen.dk.

Den er helt ny -gul og af glas-fiber. Fiskestangen har han lige fået af sin far, og nu står de sammen på molen i Løkken.Peter Qvortrup Geislings far har hjulpet med at sætte sandormen fast på de to kroge, og blyloddet trækker krogene ned i Vesterhavets dyb. Linen er spændt ud.Pludselig mærker han det. Et lille nap trækker i linen, forplanter sig via den gule stang i de to drengehænder, som sender signalet videre ind i hjernen.En kontakt dybt inde i hjernen bliver tændt.»Det er da det vildeste,« tænker den fem-årige knægt, som lige har fanget sin allerførste fisk.Siden er den kontakt i Peter Qvortrup Geisling - kendt som tv-lægen på DR - aldrig blevet slukket. I mange år stod den gule fiskestang ved siden af hans seng, ligesom Emil fra Lønneberg havde sin træbøsse.Som årene er gået, er interessen for fisk, fugle og sommerfugle kun vokset.Uden naturoplevelser ville den i dag 55-årige læge og journalist slet ikke overleve i sin hektiske hverdag, hvor han er ansvarlig for sundhedsstoffet i ' TV-Avisen' og derudover laver 40 udgaver af programmet ' Sundhedsmagasinet' om året. Et job, der rækker langt ud over en almindelig 37-timers arbejdsuge.Naturens terapiFem uger om året trækker han stikket helt. Forlader DR-byen på Amager og lejligheden på Vesterbro og flytter sammen med sin seksårige datter Merle ind i et gult hus i Skagen midt mellem hybenroser, klitfyr og marehalm. Når de vågner om morgenen, sætter de sig uden ord ud til plantekassen på terrassen og lytter til biernes brummen mellem tilfældigt såede grøftekantsblomster.»Det har en helt terapeutisk effekt,« fortæller Peter Qvortrup Geisling med den rolige, troværdige stemme, danskerne har kendt lige siden han trådte ind i stuerne i programmet ' Lægens bord'.Han sætter sig på hug foran plantekassen på terrassen og indånder duften fra de blå kornblomster og koralrøde valmuer. De dufter ikke rigtig af noget, konstaterer han, men flotte ser de ud. Ligesom den seksplettede køllesværmer, man kan finde på grunden lige bag huset. Han hiver iPhonen frem og viser et billede, han har taget af sommerfuglen dagen før.Få minutter efter træder vi selv rundt i marehalm og lyng for at dokumentere den seksplettet kølesværmer med egne øjne.Peter Qvortrup Geislings erfarne øjne spotter hurtigt den rødprikkede fyr på en blå kornblomst og træder med rolige bevægelser tættere på.Det er en mild sommerfugl, fortæller han. Den lader sig ikke genere af lidt selskab. Først flere minutter efter vores ankomst spreder den sine vinger, sætter af på kornblomsten og flakser med de knaldrøde undervinger.Tidligere fangede Peter Qvortrup Geisling sommerfuglene i et net og satte dem med nåle fast på et bræt.Det nænner han ikke længere. Sommerfugle lever i forvejen et kort liv.Så nu nøjes han med at betragte dem ude i naturen. Alligevel tøver han ikke med at fremvise samlingen af sommerfugle, som han har fanget i løbet af de 30 år, han er kommet i Skagen - lidt længere nordpå end Vodskov, hvor han har boet det meste af sin barndom.Tv-lægen ved mere om naturen, end han ved om sundhed, påstår han selv. Jo mere man ved om naturen, desto mere spændende bliver den nemlig at færdes i.Begraver tæerne i sandetDa han i sin tid skulle vælge uddannelse, var han heller ikke i tvivl om, at det skulle handle om biologi. Han satte tre krydser på ansøgningen.Et kryds ud for medicin i henholdsvis Aarhus og København. De sidste blev sat ved uddannelsen til skovfoged.Mens medicinen blev hans professionelle levevej, fylder naturen til gengæld en stor del af hans fritid.På mobiltelefonen viser han flere af de seneste dages naturminder frem. Den seksplettede køllesværmer fra i går. En spand med en krabbe, som Merle har fanget. Og et, hvor datteren har begravet sine tæer i sandet på Råbjerg Mile. Et sted, hvor naturen har overtaget.Uanset hvor mange rosé-drikkende rigmænd der kommer på disse kanter, skal der bare et par dages blæsevejr til, før området ligner sig selv igen.Peter Qvortrup Geisling gør sig umage med at plante naturen i sin datter, og det ser ud som om, hans mission indtil videre er lykkedes.»Det er vigtigt, at vi smager på naturen som børn. Vi får brug for den senere. På et tidspunkt løber vi alle sammen ind i noget bøvl, hvor vi skal finde ud af, hvad vi gerne vil i livet, og så er det altså godt at kunne trække på naturens værktøjskasse,« siger han.Selvfølgelig kan man også lære naturen at kende som voksen. Men hvis vi har tidlige minder, der knytter sig til fisk og fugle, giver de en anden oplevelse. Ligesom saftevand lavet på halvt jordbær og halvt rabarber.En jordbærsød drik, der med rabarbarens syre lige fjerner emaljen på tænderne. For nogle smager det bare dejligt af saftevand. Men for Peter Qvortrup Geisling har det lige præcis det blandingsforhold, der giver en mental eftersmag af sommer i farmors have.Lavendelbuske med hvide kålsommerfugle og brumlebier. Æbletræer, pæretræer, blommetræer. Og regnorme i jorden, belejligt, hvis de nu skulle ud at fiske. Smagen er koblet til erindringer og følelser.Sådan er det også med naturoplevelser.Vi skal smage på naturen som børn, så vi får knyttet et tæt forhold til den.Derfor holder der en sort herrecykel med brede dæk sammen med en lilla pigecykel foran huset i Skagen.Derfor har Merle fået en pink fiskestang med et lige så pink fiskehjul, som hun -i hvert fald ifølge sin far -er rigtig god til at fange fisk med. Og en af de sidste dage inden sommerferien tog Peter Qvortrup Geisling Merle og hendes klasse med til en lille sø nord for den sjællandske by Lynge for at fiske.Dagen før havde han sammen med datteren været ude at strø forfoder ud og dermed ' åbnet søen'. I løbet af den første time ved søen havde alle Vesterbro-børnene fanget en fisk.»Børnene sprællede om kap med fiskene,« siger han.Den mentale sundhed under presDet er netop Merle og hendes venner -ja hele hendes generation -som bekymrer tv-lægen.»Hvor vi i mange år har fokuseret på vores fysiske sundhed i forhold til kost, rygning, alkohol og motion, har vi glemt vores mentale sundhed. Vi kommer ikke uden om, at den spiller en afgørende rolle for livskvaliteten -noget som for de fleste betyder langt mere, end hvor mange år vi lever,« siger han.Men den mentale sundhed er under pres. Verdenssundhedsorganisationen WHO forudser, at stress bliver en af de største trusler mod folkesundheden i 2020, og tv-lægen sætter det på spidsen ved at sige: »Prøv at tænke på din dag i dag.Det bliver den langsomste dag i resten af vores liv!« I fremtiden vil den bankrådgiver, som sørger for, at vi kan sove godt om natten, være lige så vigtig for vores sundhed, som dem, der i dag pisker os til at spise grøntsager og snøre løbeskoene, spår Peter Qvortrup Geisling.Heldigvis findes der en kur mod stress. Naturen. Skoven, stranden og solsorten.Men for mange børn -og Merle er ingen undtagelse -sluger iPaden så meget af dagen, at de har svært ved at nå at holde frøen i hånden og dufte til grannålene i skovbunden. I skolen lærer de godt nok om regnskovens forsvinden og den globale opvarmning, men det mener Peter Geisling ikke giver dem et tættere forhold til naturen. De skal ud at mærke den på egen krop.»Mange forældre bekymrer sig om, hvorvidt deres børn får nok vitaminer.Det gør langt de fleste, uden at vi overhovedet behøver at tænke på det. Men vi burde fokusere lidt mere på, om vores børn får nok vitamin ' N',« siger han.Planlægger tid i naturenHan oplever da også, at mange forældre gerne vil bruge mere tid i naturen med deres børn. Alligevel er det ikke noget, der fylder på hverken forældreintra eller klassemøder, oplever han.Selv har Peter Qvortrup Geisling indset, at hvis han som stenbro-forælder vil give sit barn naturoplevelser, må han sætte sig med en kalender og sætte krydser. Dén dag fisker vi efter krabber i en af Nordsjællands havne, dén weekend sejler vi i kano på Gudenåen, og dén dag tager vi ud at fange skaller i Bastrup Sø. Oplevelser som han og Merle har sammen, og som -trods kalenderen -skal være så lidt planlagte som muligt.»Det er en skam, at naturen skal blive et projekt, men sådan kan det hurtigt blive, når man bor i byen,« siger han.Drømmen er da også at bo i en sort træhytte langt ude i skoven. Lige nu er det bare ikke en mulighed. Merle elsker sin klasse, og Merles mor -en gammel kæreste, som han har valgt at få barn med -bor på Vesterbro.Derfor flyttede han også selv fra Holmen til Vesterbro, så snart der blev en lejlighed ledig i samme opgang.Hun bor 4. tv. og han på 1. th.»Der er intet over Merle - heller ikke naturen,« siger han.Ironisk nok er det ude blandt fisk og fugle, han er kommet frem til den prioritering.»Det er i naturen, jeg tænker over, hvad jeg vil med livet. Hvad der er det vigtigste,« siger han.Lige nu er det sammenholdet mellem de tre: Merle, Merles mor og ham -også selvom de har valgt en alternativ måde at være familie på.»Så kan det da godt være, at jeg flytter ud i den hytte i skoven, når Merle en dag flytter hjemmefra.«.' Alt blev sagt i naturens rammer'Naturen rummer mange sider af hans liv. Når Peter Qvortrup Geisling er sammen med Merle, er naturen en social ting. Men naturen er også et sted, hvor han lader op. Så tager han til Vestfyn, hvor han har en kollega fra lægefaget, der har sin egen badebro. En hel dag kan de sidde der og fiske gedder uden at sige så meget.Andre dage fylder ordene mere.Sin første gedde fangede Peter Qvortrup Geisling i Vodskov, da han gik i anden klasse. Med sine beskedne 20 centimeter er det måske den mindste gedde, han nogensinde har fanget. Men han husker den tydeligt.Peter Qvortrup Geisling var dengang otte år og fiskede med sin ven Ole.De to pjækkede altid fra skole den første uge i maj, når geddefiskeriet begyndte. Siden er flere venner føjet til fiskerflokken. Fem-seks gange om året mødes syv kammerater og kaster linerne i vandet, snakker om fiskeri og livet.En af dem faldt for nylig om med et hjertestop på en cykeltur. Han overlevede, fik pacemaker og er i dag lige så sund som før. Men den dag i grøftekanten var døden uhyggelig tæt på. Chokerede over livets skrøbelighed mødtes de syv kammerater med fiskestænger ved åen. Den å, de har fisket i så mange gange før.I sommersolen fik de sat ord på det hele, tænkt højt og bandet over menneskets sårbarhed, imens pølserne kogte på en primus i græsset.»Alt blev sagt i naturens rammer, som vi kender så godt,« siger Peter Qvortrup Geisling.De rammer kan han takke sine forældre for. Det var dem, som flyttede fra Aalborg til Vodskov. Dem, som på en sommerferie i Løkken gav ham den største gave.»Da min far gav mig den gule fiskestang, viste han mig en vej i livet.«.sija@bt.dk Det er vigtigt, at man smager på naturen som barn. Vi får brug for den senere. På et tidspunkt løber vi alle sammen ind i noget bøvl, hvor vi skal finde ud af, hvad vi gerne vil i livet, og så er det altså godt at kunne trække på naturens værktøjskasseHvor vi i mange år har fokuseret på vores fysiske sundhed i forhold til kost, rygning, alkohol og motion, har vi glemt vores mentale sundhed.Vi kommer ikke uden om, at den spiller en afgørende rolle for livskvaliteten.Fakta: Peter Qvortrup Geisling55 år Læge og journalist Mest kendt for ' Lægens bord'.Har sidenhen lavet programmer som ' Ha' det godt', ' Diagnose søges' og nu ' Sundhedsmagasinet' Dækker derudover sundhedsstoffet i ' TV-Avisen' Far til Merle Maria Geisling, som han har med sin gamle kæreste Christina Maria Jensen? Forfatter til bogen ' Naturen på recept', som udkommer den 22.august.
INTERVIEW Det er vigtigt, at smage på naturen som barn. Vi får brug for den senere i livet. Derfor forsøger Peter Qvortrup Geisling at plante naturen i sin seksårige datter Merle.
Esben Lunde Larsens fødevareministerium har flere gange været under beskydning for at være i lommen på landbruget.Alligevel lod en række af hans tætteste embedsfolk sig 31. marts i år bespise med alt betalt af netop lobbyister fra Landbrug &amp; Fødevarer, landmændenes magtfulde interesseorganisation.Det viser en aktindsigt, som Ekstra Bladet har fået i mails og dokumenter fra Miljø-og Fødevareministeriets departement.Middagen fandt sted på den hippe restaurant Gorilla i Kødbyen på Vesterbro i København.Med ved bordet sad i alt 17 personer. Ni repræsentanter fra Landbrug &amp; Fødevarer og otte af Esben Lunde Larsens medarbejdere fra ministeriet.Hvad regningen for middagen løb op i, holdes hemmeligt af både ministeriet og Landbrug &amp; Fødevarer trods talrige forespørgsler fra Ekstra Bladet.In-sted i KødbyenGorilla er en af de hippeste restauranter i Kødbyen.' Puls. Tempo. In-sted'. Sådan lyder de rosende ord i Den Danske Spiseguide.På restauranten serveres mellem 10 og 15 retter til hver gæst. Prisen starter ved 375 kroner pr. person alene for maden.Rødvin koster mellem 300 og 4000 kroner pr. flaske. Stedet serverer også alverdens forskellige cocktails, hvor prisen starter på 85 kroner glasset.Ministeriet erkender i et brev til Ekstra Bladet, at regningen på restaurant Gorilla blev betalt af lobbyisterne fra Axelborg.' Landbrug &amp; Fødevarer afholder udgifterne til den afsluttende middag, som i øvrigt er frivillig', lyder det i et følgebrev til de udleverede dokumenter.Embedsfolk og lobbyister var i skøn forening forud for middagen på såkaldt ' netværksdag'.Her besøgte de en række af landbrugets tungeste spillere.Besøgte giganterDagens startede i Roskilde hos Danæg, der har en årlig omsætning på over en milliard kroner.Herefter gik turen til slagteri-giganten Danish Crown i Ringsted, hvor deltagerne indtog dagens frokost.Om eftermiddagen tog lobbyisterne embedsfolkene med på besøg hos den globale frøvirksomhed DLF.Rundturen på det halve Sjælland fandt sted med bus fra Lyngby Turistfart A/S. Regningen til bus og kørekaffe på 8819 kroner betalte ministeriet.På den måde retfærdiggør ministeriet, at embedsfolkene lod sig bespise.sahl@eb.dk ;jao@eb.dk Ministeriet erkender i et brev til Ekstra Bladet, at regningen på restaurant Gorilla blev betalt af lobbyisterne.
GORILLA-METODER: Der var bunkevis af retter på menuen, da Esben Lunde Larsens embedsmænd var på lobbyist-betalt besøg på restaurant Gorilla.
Er der ét ord, der beskriver Birgitte Thyssen, så er det engageret.Hun har siddet i utallige bestyrelser og institutioner og været en væsentlig drivkrafti kirkens økumeniske og sociale arbejde.I dag fylder hun 70 år.Engagementet har hun ikke fra fremmede. I barndomshjemmet og i hendes egen familie var der altid sociale aktiviteter på programmet, og med fire søskende var der nok at lave. Det var et kristent hjem med kirkegang om søndagen, så børnene fik også en kirkelig ballast med i bagagen." Mine forældre og mit barndomshjem har smittet klart af. Mit forbillede har altid været min mormor, som var et socialt engageret menneske," siger Birgitte Thyssen.Det var dog først i tiden som studerende, at den kirkelige interesse for alvor begyndte. Efter studentereksamen fra Hjørring Gymnasium i 1966 gik turen til Aarhus, hvor hun blev cand. mag. i kristendom og historie. Mens hun studerede, var hun blandt andet aktiv i Den Kristne Studenterbevægelse, Studentermenigheden og Det Økumeniske Center i Aarhus. Det blev afgørende for hendes tro." Det prægede mit teologiske ståsted i økumenisk retning. Jeg vil betegne min tro som mit livsgrundlag - den er mit pejlemærke i forhold til andre mennesker," siger Birgitte Thyssen.Efterfølgende har hun arbejdet som både adjunkt, præst og lektor og sideløbende bestredet bestyrelsesposter og spillet en stor rolle hos flere kirkelige institutioner.Blandt meget andet har hun engageret sig i at hjælpe prostituerede kvinder og misbrugere på Vesterbro i København, lavet humanitært arbejde som formand for Paulus-Samfundet og været med i Folkekirkens Nødshjælps Seniornetværk, hvor hun stadig er aktiv." Det at være menneske handler om at være til for andre. Vi skal udfordres til at se ud over vores egen næsetip. Jeg er meget optaget af tanken om, om at vi ikke skal være ens i kirken, men vi skal være et. Vi er Guds medarbejdere over for en verden i nød," siger Birgitte Thyssen.Kunsten har også altid haften særlig plads i Birgitte Thyssens hjerte, og i de senere år har den spillet en stadig større rolle i hendes liv. Især krydsfeltet mellem kristendom og kunst har hendes interesse.Hun har en bacheloruddannelse i kunsthistorie og blev i 2015 kandidat i faget på Københavns Universitet." Både kristendom og kunst handler om det uudsigelige. Vi udtrykker det, vi ikke kan sige med ord," siger Birgitte Thyssen.Dermed ser hun flere ligheder mellem kunsten og teologien." Jeg kan godt lide citatet ' God kunst flytter folk uden at skubbe dem', for det gør en god gudstjeneste også," siger Birgitte Thyssen.Og selvom hun er blevet pensioneret, er engagamentet ikke mindre; hun er fortsat aktiv i flere foreninger og holder samtidig foredrag om kristendom og kunst. Birgitte Thyssen er giftmed tidligere gymnasierektor Poul Møller Petersen, og parret har to børn og fem børnebørn. De er er lige nu på påskeferie på Kreta, hvor dagen fejres med den nærmeste familie. J.fogde@k.dk 
portræt Mennesket kommer altid først for teolog og kunsthistoriker Birgitte Thyssen. Hun er hele livet gået forrest i kampen for at rumme de skæve og anderledes eksistenser. I dag fylder hun 70 år.
LUKSUS Omkring 1. maj indledes arbejdet med at skabe det første hotel i Carlsberg Byen på de gamle bryggeriarealer på grænsen mellem Valby, Vesterbro og Frederiksberg.Hotel Ottilia - opkaldt efter brygger Carl Jacobsens hustru - bliver placeret på den centrale Bryggernes Plads i det såkaldte Maltmagasin og den fredede nabobygning, Lagerkælder 3.- I Brøchner driver vi boutique-hoteller, hver med deres unikke design og unikke beliggenhed, og Carlsberg Byen byder virkelig på unikke og historiske omgivelser.Vi har længe arbejdet på at finde en beliggenhed her, og nu får vi et hotel i et område med formentlig Danmarks mest spændende industrihistorie, siger Søren Brøchner-Mortensen, ejer og anden generation i Brøchner Hotels, til Licitationen - Byggeriets Dagblad.Den familieejede Brøchner-kæde driver allerede fire såkaldte boutique-hoteller i København med hver sit særlige design: Hotel SP34, Hotel Astoria, Hotel Danmark og Avenue Hotel Copenhagen med i alt 367 værelser.På det kommende hotel i Carlsberg Byen bliver kun tale om nybyggeri af en tagterrasse, ellers handler projektet om at omdanne Lagerkælderen, der har rummet store øltanke, og Maltmagasinet med høje siloer til et firstjernet hotel med 156 værelser. Der kommer også to barer, restaurant og faciliteter til 200 møde-og konferencegæster.Hovedentreprisen er lagt i hænderne på Hoffmann, mens Wissenberg er rådgivende ingeniører. Stregerne er sat af Arkitema Architects.Faglige forudsætningerMed en baggrund som tømrer har Søren Brøchner-Mortensen gode faglige forudsætninger for at følge byggearbejdet, som skal være færdigt omkring årsskiftet 2018/ 2019.- Vi er utroligt glade for, at Brøchner Hotels ser de samme perspektiver i de fredede bygninger, som vi selv gør. Hotellet vil spille ideelt sammen med det erhvervsliv, der allerede blomstrer i Carlsberg Byen, udtaler Jens Nyhus, adm. direktør i Carlsberg Byen, som fuldt udbygget får omtrent 10.000 arbejdspladser samt 3.100 boliger med 7.000-8.000 beboere.Brøchner Hotels står for driften og lejer bygningerne, foreløbig af Carlsberg Byen. Planen er at sælge hele komplekset inklusive flere butikker til en ekstern investor. Søren Brøchner-Mortensen er også åben for at drive det andet hotel, som står på Carlsberg Byens ønskeseddel.- Intet er afgjort endnu, men der bliver formentlig tale om et trestjernet mainstream-hotel med en anden målgruppe end Hotel Ottilia. Det bliver et nybyggeri med omkring 200 værelser, men det er op til Carlsberg Byen at finde arealer som led i den videre udvikling af bydelen, siger Søren Brøchner-Mortensen.Læs også side 16: Har projekter for 120 mio. kroner.Nu får vi et hotel i et område med formentlig Danmarks mest spændende industrihistorie Søren Brøchner-Mortensen, ejer og anden generation i Brøchner Hotels, om det kommende hotel i Carlsberg Byen.Hotel OttiliaIndrettes i tidligere maltlager og øllager i Carlsberg Byen156 firstjernede værelser, barer/ restaurant og konferencefaciliteterHoteldel: 9.000 kvm, butikker, restaurant og wellness: 3.500 kvmTotalentreprenør: HoffmannRådgivende ingeniører: WissenbergTegnet af Arkitema ArchitectsForventet åbning: Januar 2019Får måske følgeskab af lidt større trestjernet hotel.
Brøchner skal drive kommende, firstjernet hotel i historiske bygninger i Carlsberg Byen, som måske får yderligere et hotel.
BLUE HAWAIIDet kan meget vel være, at de mange Elvis-film ikke filmhistorisk og kunstnerisk rangerer på højde med værker af Jean-Luc Godard og Kim Ki-duk. Til gengæld er der mere musik i dem alle sammen end i samtlige d'herrers oeuvre tilsammen. Og - hvilket man ikke skal undervurdere - så medvirker Elvis. Og han er jo ligesom ikke til at komme udenom, hvis man interesserer sig for rockmusik og mener det alvorligt. Miles Davis sagde engang, at hvis han skulle beskrive jazzen med fire ord, kunne det gøres med disse: Louis Armstrong, Charlie Parker. John Lennon hævdede, at rock'n'roll med god ret kunne kaldes for Chuck Berry. Men han burde have taget Elvis med i ligningen.For det begynder for alvor med Elvis' sang og roterende underliv. En smuk mand, der synger. Dyrk det.DR K kl. 15.20.MR. BROOKSUglerne er ikke altid, hvad de ser ud til at være. Det ved vi fra serien om livet i Twin Peaks, og i denne film bekræftes det. For titelpersonen er udadtil en nydelig mand, men desværre huser hans kødelige hylster også en værre seriemorder, der ikke lader sig undertvinge. Det bliver et regulært problem, da han kommer i en fotografs søgelys og ikke mindst, da en politidame begynder at se ham efter i sømmene.DR 1 kl. 23.15.HANGING UPWalter Matthau spiller sin sidste rolle i denne sørgmuntre og absolut letbitre sag fra 2000. Han er i sit es som gammel vrissenpind, der på livets faldereb skal forsøge at klinke skårene med sine tre døtre. Disse spilles vidunderligt at Meg Ryan, Lisa Kudrow og Diane Keaton. Sidstnævnte har i øvrigt også instrueret, og forlægget har Delia Ephron skrevet.TV 2 kl. 16.15.DESUDEN..Der er rigtig mange mennesker, der holder af at ryge en tjald, fyre en fed, brænde en stråhat, tænde en spliff eller nyde en chillum. Kært barn har mange navne, også selv om det over det meste af den vestlige verden faktisk er forbudt at ryge hash. Men hvordan virker det egentlig, det der cannabis, som siden nærmest tidernes morgen har været brugt af mennesker i diverse rekreative og religiøse sammenhænge? Er det så farligt, som nogle siger? Bliver man afhængig eller sindssyg af det? Smadrer det hjernen? Føler man instinktivt trang til at høre plader med Jefferson Airplane efter et enkelt sug, og er tjalden den direkte vej til livet med en kanyle i armen på en snavset madras i en kælder på Vesterbro? Nogle af disse spørgsmål besvares i dette britiske program fra 2011, som blandt andet bruger grafik i fremstillingen.henrik. palle@pol.dk Cannabis - sådan virker det. DR 3, kl. 00.45.

HVER FJERDE københavner er indvandrer eller efterkommer fra ikkevestlige og vestlige lande, viser tal fra Danmarks Statistik. København er under forandring, og det er vi nødt til at forholde os til med alvorlige briller og bekymret mine.Emnet er for alvorligt til at slå plat på, som Mads Zacho Teglskov gør her i avisen den 24.2., hvor han skriver, at han som indvandret jyde er med til at ødelægge København.Integrationen i København halter. Alt for mange børn med ikkevestlig baggrund mestrer ikke det danske sprog godt nok.Når Muhammed halser efter i folkeskolen og måske aldrig får sin afgangseksamen, så bliver han hægtet af uddannelsesvognen, som kører videre med fuld damp uden ham.Uden uddannelse bliver det svært at komme ind på arbejdsmarkedet og forsørge sig selv - og så er risikoen for at komme i dårligt selskab og ende i kriminalitet større. For indvandrerpigerne ser fremtiden mere lys ud. De klarer sig bedre i skolen og stræber på uddannelsesinstitutionerne, men vi skal have alle med. En anden tydelig konsekvens ved det multikulturelle København er parallelsamfund og socialt belastede områder, der lukker sig om sig selv.På mit eget område gør vi en stor indsats for at få børnene engageret i foreningslivet gennem feriecamps og samarbejder mellem skole og foreninger.Men på samme tid trækker det røde flertal på Københavns Rådhus i den modsatte retning - mod mindre integration - når den accepterer kønsopdelt svømning bag nedrullede gardiner, daginstitutioner med halalslagtet kød på menuen, støtter modersmålsundervisning og klapper i hænderne over flere moskeer i bybilledet. Resultatet er en opdelt by med ' dem' og ' os' i hver sin bydel. De veluddannede, højtlønnede og hipsterne knuselsker det multikulturelle København og maler et skønmaleri af, hvor berigende de fremmede kulturer er for byen, men vil de bo dér midt i ghettoen med utrygheden og balladen? Vil de sende deres børn i skoler med mange tosprogede elever? De spørgsmål besvarer vist sig selv. Det er nemt at sidde på Vesterbro og have sit på det tørre, men hvad med den enlige mor i Nordvest, som ikke har råd til at flytte væk eller sætte sine børn i privatskole? Den ikkevestlige indvandring giver udfordringer - både økonomisk og kulturelt. Det faktum kan ikke benægtes. København er under forandring, og danske værdier bliver skubbet til side.Det er blåøjet at tro, at udfordringerne bliver mindre i fremtiden, hvis tilstrømningen af indvandrere fortsætter. I årevis har det ene integrationsprojekt afløst det andet, og vigtigheden af dialog er blevet gentaget i en uendelighed, men resultaterne - dem venter vi stadig på.Så er det trods alt lettere at ironisere over indvandringen end at tage bekymringen alvorligt.De veluddannede, højtlønnede og hipsterne knuselsker det multikulturelle København.

»Jeg vil gerne forudse, at tra-fikken i Aarhus går fra slem til kaotisk inden for Ringgaden, såfremt man gennemfører løsninger, hvor man indsnævrer Silkeborgvej, omdanner Vesterbro Torv og skaber flere ensrettede gader i midtbyen.« Venstres politiske leder, Bünyamin Simsek, kiggede på onsdagens byrådsmøde i krystalkuglen, da byrådet diskuterede den kommende mobilitetsplan, som med foreløbig 50 mio. kr. i ryggen udstikker retningen for midtbyens infrastruktur de næste 10 år.Eneste hage: Bünyamin Simsek skal som ny rådmand for Teknik og Miljø stå for at føre planen ud i livet - for det siger flertallet.Men selvom Venstre-manden de næste fire år som rådmand skal efterleve byråds-flertallets ønsker, understreger Bünyamin Simsek, at der er rum til at præge byudviklingen i retning af Venstres ønsker.»Jeg skal udvise respekt for flertallet, og flertallet skal udvise respekt for mindretallet, som i et magistratsstyre har et råderum. Det råderum kan flertallet indsnævre, men så tager de det fulde ansvar for beslutningerne,« siger Bünyamin Simsek.Maksimal udnyttelseTeknikrådmanden varsler bl. a., at hans afdeling vil lave indstillinger om traditionel arealudvikling i kommunens mindre bysamfund, selvom kommuneplanen lægger op til at bygge i højden og langs letbanen.»Det er inden for rammen for kommuneplanen. Så er det op til byrådet, om man er enig eller uenig,« siger Bünyamin Simsek.Ifølge den juridiske chef i Aarhus Kommune, Christian Mølgaard, er den øverste ramme for rådmændenes arbejde kommunens budget, som byrådet lægger hvert år i september. Ønsker en rådmand at prioritere anderledes end angivet i budgettet, skal byrådet spørges.Bünyamin Simsek holder fast på, at budgettet ikke låser ham fast.»Et budget er ikke en detailregulering.Så hvis jeg bevæger mig inden for den økonomiske frihed, der ligger i budgettet, så har jeg en beslutningskompetence.Mit budskab til det røde flertal er, at jeg agter at bruge og udnytte den maksimalt,« siger han.Tydelig konsekvens Ifølge Venstre-lederen er et af hans vigtigste kort på hånden som oppositionsrådmand retten til at lave indstillinger.Det resterende byråd kan stille beslutningsforslag.Forskellen er bl. a., at Bünyamin Simsek kan kvali-ficere indstillinger ved at få sin forvaltning til at udarbejde f. eks. økonomiske og trafi-kale analyser.»Jeg har f. eks. sat min forvaltning til at komme med nogle forslag til at ændre krydset Mindet ved Dokk1.Såfremt jeg ikke kommer igennem med et T-kryds, vil flertallet opleve, at jeg tydeligt vil forklare aarhusianerne, hvem der har ansvaret for beslutningen, og at jeg er uenig,« siger han.elm@jp.dk Såfremt jeg ikke kommer igennem med et t-kryds, vil flertallet opleve, at jeg tydeligt vil forklare aarhusianerne, hvem der har ansvaret for beslutningen Bünyamin Simsek (V), teknikrådmand.
Den nye rådmand for Teknik og Miljø er sikker på, at han kan præge byens udvikling i retning af Venstres ønsker.
Ugens vel nok mest omtalte vodka flaske, der angiveligt er vurderet til en pris af otte millioner kroner, er blevet fundet.Og det er naturligvis noget, der glæder barejer Brian Ingberg fra Café 33 på Vesterbro i København.»Det er jo fantastisk dejligt, og det er jeg da sindssygt glad for. Jeg har hørt, at flasken desværre har fået et lille hak, men jeg er bare glad for, at den er blevet fundet,« siger Brian Ingberg.Flasken er en unik Russo-Baltique vodka og skulle være fremstillet af blandt andet tre kilo guld og tre kilo sølv. Derudover er der et læderbånd med den første Monte Carlo-bil fra 1912 på toppen, har Brian Ingberg tidligere oplyst.Flasken blev stjålet natten til tirsdag.Selv om vodkaflasken nu mangler det vigtigste - vodkaen - har Brian Ingberg allerede en plan for at få den fyldt op.»Jeg vil arbejde på at få vodka i den igen, og det foregår jo i Rusland, så nu må vi se, hvad der sker,« siger han. Brian Ingberg havde lånt flasken af en russisk rigmand.Det var en mand, der fandt flasken tom på en byggeplads ved Charlottenlund.Han kontaktede herefter Brian Ingberg, inden politiet blev involveret.»Vi går da ud fra, at det er den rigtige, men jeg er først 100 procent sikker, når jeg får den udleveret af politiet,« siger barejeren.Siden den dyre vodkaflaske blev stjålet, har ikke bare danske, men også udenlandske medier skrevet lystigt om den.Brian Ingberg medgiver, at det ikke ligefrem har været dårlig reklame.Alligevel mener han, at det har været lige i overkanten.»Jeg er så træt. Det har været lidt voldsomt, synes jeg. Jeg kan godt lide, at jeg har et hyggeligt sted, hvor de fleste kender alle. Men det er da altid rart med nye kunder. Jeg vil dog gerne understrege, at jeg er glad for mediernes hjælp, for uden dem var flasken nok aldrig blevet fundet,« siger Brian Ingberg.Politiet havde i aftes ingen anholdte i sagen.Tyveriet har betydet, at Café 33 har installeret ekstra låse, skiftet nøgler og sat nye alarmsystemer op.Ritzau.8millioner kroner skulle den stjålne vodkaflaske være vurderet til.
Caféejer Brian Ingberg vil have den hundedyre vodkaflaske i hænderne, før han føler sig sikker på, at der nu også er tale om den ægte vare.
Ritt Bjerregaard ville gerne være udenrigsminister. Aftalen var indgået med Svend Auken, som skulle være statsminister, men meget gik galt, og ingen af dem fik fuldbyrdet deres fælles plan.Men udenrigsminister ville hun være, og ikke mindst på den baggrund er kapitlet om Socialdemokratiets forvaltning af sikkerhedspolitikken i den såkaldte fodnoteperiode tankevækkende.Det er, som bogens kapitler i øvrigt, blottet for refleksion eller selverkendelse og skal her tjene som eksempel til at illustrere svagheden ved andet bind af Ritt Bjerregaards erindringer, "Valgt", som dækker perioden fra hendes indtræden i Folketinget i 1971 til tilløbet til formandsopgøret i Socialdemokratiet i 1992.Ritt Bjerregaard fastholder fornuften i, at Socialdemokratiet gik imod atomoprustningen og Natos såkaldte dobbeltbeslutning om at opstille atomraketter i Europa. Hun fremhæver sit eget arbejde i Fredsfonden og glæder sig over, at 5.000 mennesker mødte op i Kongens Have til "En dag for freden", og at hun via græsrodsarbejdet »bidrog til den folkelige modstand mod atomvåbnene, men det skulle ses i samspillet med Folketinget«. Hvor er refleksionen over Sovjetunionens og Warszawa-pagtens rolle i de europæiske fredsbevægelser? Det er, bl. a. i Diis-udredningen om Den Kolde Krig, velbeskrevet, at Kreml havde en usynlig finger med i spillet om "Norden som atomvåbenfri zone" og modstanden mod Natos dobbeltbeslutning. Det er - ikke mindst Ritt Bjerregaards senere internationale karriere taget i betragtning - højst besynderligt, at hun ikke bruger en linje på at reflektere over det." Valgt" afdækker 20 års politisk danmarkshistorie set gennem Ritt Bjerregaards egne omfangsrige dagbogsoptegnelser. Læseren føres bag facaden i Anker Jørgensen-regeringerne og lades tilbage med indtrykket af, at han var en umulig leder. Svend Auken får både kærlige og kritiske ord med, mens bl. a. Knud Heinesen beskyldes for indirekte at have medvirket til veninden og partifællen Inger Fischer Møllers selvmord.Kvindekamp i politikSøstersolidariteten - forstået som de søstre, der er på linje med forfatteren, fylder meget i erindringerne, men mon alle magtkampe kan forklares som kønskampe? Bogen er lang og skrevet i kamp med tiden. Samtidig med at Ritt Bjerregaard arbejder på erindringerne, går hun i behandling for kræft.Afsnittene om sygdommen og forholdet til ægtefællen, Søren Mørch, som også rammes af sygdom, fungerer som en slags åndehuller i det politiske spil og er med til at nuancere det billede, som det ellers lykkes Ritt Bjerregaard ganske godt at tegne af sig selv som en magtbevidst og beregnende politiker.Med første del af sine erindringer om opvæksten på Vesterbro vandt Ritt Bjerregaard mange hjerter.Man forstod, hvad hun var rundet af, og hvad der drev hende. Anden del vil på lange stræk bekræfte det billede, som offentligheden i øvrigt har af hende som en dreven taktiker og strateg i det politiske spil. Men den rummer også kloge betragtninger om den politiske debats uholdbare begrænsninger, når alle vogter over hinanden, og ingen tør stå op og sige ledelsen imod.jema@jp.dk 
Refleksion er der ikke meget af i Ritt Bjerregaards erindringer, i hvert fald ikke over egne dispositioner.
Musikeren og billedkunstneren Franz Beckerlee, der i morgen fylder 75, vil naturligvis være mest kendt for sin tid som guitarist i Gasolin.I disse år er det billedkunsten, der fylder mest. Og det var faktisk også sådan, det begyndte.Allerede som teenager arbejdede Franz Beckerlee med skulpturer. Idealet og inspirationen var Robert Jacobsen - og det kunne man godt se.Ligesom sit forbillede var Franz Beckerlee optaget af jazz, og han blev selv udøvende.Han spillede blandt andet saxofon og blev i 1950erne og 1960erne en del af tidens musikalske avantgarde i København. Og så skete der det med Gasolin.Først i Rabalderstræde som rødder på Christianshavn.Så kom der masser af succes. Og til sidst opløsning, inden det blev nødvendigt for medlemmerne at se hinanden dybt i øjnene og spørge: »Hvad gør vi nu, lille du?« Franz Beckerlee vendte tilbage til billedkunsten -men skulpturerne havde i mellemtiden ændret sig fra Robert Jacobsen-modernismen til nogle sære, undertiden bevægelige maskiner, hvis funktioner for længst er glemt, men som rummer fortællinger om ælde og fortid.Mange skikkelser fra underholdningsbranchen kaster sig på et tidspunkt over at fremstille billedkunst, for de har jo navnet til at markedsføre resultatet, uanset hvor ringe det er. Sådan var det ikke med Franz Beckerlees skulpturer, der havde noget over sig, og for en del år siden blev vist i North Art Magazines nu lukkede avantgardegalleri i Nørregade i København.Også maleriSideløbende har Franz Beckerlee også arbejdet med maleri. Og så har han lavet en skulptur til det offentlige rum.Den var nær aldrig blevet til noget, selv om en overvejende del af materialet var dele fra gamle cykler. Det, skulle man tro, ville vække begejstring på rådhuset, men det var op ad bakke.Efter nogle vanskeligheder kom skulpturen så op at stå for omkring ti år siden. I Sommerstedgade på Vesterbro, der efterhånden var blevet et så pænt og kultiveret sted, at der kunne stå en skulptur.Det var nu ikke derfor, Franz Beckerlee gerne ville placere sin tingest lige dér. Det var, fordi den skulle stå lige overfor en opgang, hvor den afdøde lyriker, Lean Nielsen, boede, og ham ville Franz Beckerlee gerne hylde, for han havde skrevet så bevægende om netop Sommerstedgade og dens beboere og dens cykler.Så en strofe fra et af Lean Nielsens digte er derfor også indgraveret i skulpturen.tow@berlingske.dk Fakta: Franz Beckerlee Blå bogSom ganske ung spillede Franz Beckerlee i forskellige jazzorkestre og blev i 1964 og ' 68 tildelt årets jazzpris.Han var med fra begyndelsen, da Gasolin blev dannet i 1969 - og til slutningen ni år senere.I Gasolin blev Franz Beckerlee kendt for sin Jimi Hendrix-agtige spillestil.Efter opløsningen spillede Franz Beckerlee en overgang i Christianshavns Bluesband og koncentrerede sig derefter om maleri og skulptur.
75 i morgen. Franz Beckerlee blev engang berømt langt ud over Danmarks grænser som den larmende guitarist i Gasolin. I dag arbejder han med billedkunst. Blandt andet nogle skulpturer der støjer.
Groft sagt betaler jyderne og fynboerne for »et dyrt og ikke så effektivt sundhedsvæsen i hovedstadsområdet«. Sådan lød kritikken fra Peter Vedsted, professor ved Institut for Folkesundhed på Aarhus Universitet, i lørdagens udgave af Jyllands- Posten, efter at data fra Danmarks Statistik har vist, at borgerne i en række kommuner på Sjælland og i hovedstaden bliver indlagt oftere end borgere mange andre steder i landet.Ifølge Peter Vedsted er forklaringen på de geografiske forskelle bl. a., at der er »langt flere sygehuslæger, hospitaler og privatpraktiserende speciallæger i hovedstaden end i resten af landet«, og at man i hovedstaden »ikke satser så meget på almen praksis som i andre dele af landet«. Niels Høiby, medlem af sundhedsudvalget i Region Hovedstaden for Liberal Alliance, understreger, at »sundhedstilstanden for dem, der bor i København, særligt på Nørrebro og Vesterbro, i gennemsnit er meget lav, og sociale forhold gør sig gældende«. Men samtidig er han »enig i, at vi ikke har gjort nok for de praktiserende læger« og peger bl. a. på, at regionen har grænser for, hvor mange konsultationer de praktiserende læger må tage.Regionsrådsmedlem Anne Ehrenreich (V) mener også, at »tingene kan drives mere effektivt«. »Men før vi begynder at se på antallet af indlæggelser, bør vi se på administrationsomkostningerne,« siger hun.Kritik er »noget vrøvl«Region Hovedstadens formand, Sophie Hæstorp Andersen (S), afviser pure, at hovedstaden ligger resten af landet til last.»Kritikken fra Peter Vedsted er ærligt talt noget vrøvl.Vi modtager som region et bloktilskud baseret på, at vi f. eks. har flere socialt udsatte mennesker, der lever med psykisk sygdom i Region Hovedstaden, og så er vi demokratisk valgte politikere, der prioriterer midlerne,« skriver hun i et svar til Jyllands-Posten.Fungerende sundhedsminister Karen Ellemann (V) kalder det »både besværligt for den enkelte og dårligt for samfundsøkonomien«, hvis patienter, der kan behandles hos egen læge, bliver indlagt på sygehuset.»Vores sundhedsvæsen skal indrettes sådan, at alle kan få en ensartet behandling af høj kvalitet, uanset hvor de bor. Det er bl. a. derfor, vi i regeringen har indgået en bred politisk aftale, der skal være med til at sikre en bedre lægedækning, og har nedsat et udvalg, som skal komme med forslag til, hvordan vi kan styrke det borgernære sundhedsvæsen og sammenhængen på tværs af sygehuse, kommuner og almen praksis,« udtaler hun.Der er arbejde i gangEksperter vurderer, at forbruget af sundhedsydelser følger mængden og nærheden af tilbud. Danske Regioners formand, Bent Hansen (S), fremhæver derfor, at »der er et arbejde i gang for at se, om man kan få en mere ligelig fordeling af læger«.jacob.haislund@jp.dk 
Sundhedsvæsenet i hovedstaden er »dyrt og ikke så effektivt«, mener en professor. »Vrøvl,« siger regionsformand Sophie Hæstorp Andersen (S).
Selv om Vanløse vokser, kommer der ikke flere handelsgader i den københavnske bydel.Tværtimod har Kronen slået hul i bydelens gamle handelsgade, Jernbane Allé, der hvor folk plejede at flokkes til og fra supermarkedet, der lå sammen med biblioteket, kulturhuset og biografen.Alle vegne, hvor man bygger et storcenter, bliver det en succes. For det er nemt at handle i et storcenter.Man trodser søle og vinterkulde og tager bilen eller toget lige til døren.Men succesen har en pris. Tørvejret opnås på bekostning af bylivet omkring centeret.Storcenteret suger gadeliv ud af omgivelserne og holder det spærret inde i et stramt kommercielt rum, hvor bylivet er frasiet dagligdagens trafik, den dryssende passage og det tilfældige møde.På indgangsdøren til Kronen står en lang liste over, hvad man ikke må: at bevæge sig på rulleskøjter, have dyr med, være synligt fuld, drikke alkohol uden for beværtninger, medbringe mad, uddele løbesedler, ryge eller råbe. Og i øvrigt skal man gøre, som vagterne siger.Man er ikke blot underlagt almindelig pli og urbane regler. Fri meningsytring, uforudsigelighed og politisk agitation er forbudt i centeret af »hensyn til centerets kunder«. Handelsgaden som byens teater eksisterer ikke i Kronens vakuumpakkede virkelighed.METROEN SENDER IKKE bare folk rundt i den allerede eksisterende by og efterlader den upåvirket, den fremprovokerer disse metastaser i byens væv. Den er med til at skabe disse centre, der kvæler det udendørs byrum og propper det ind i et airconditoneret, overvåget og adfærdsreguleret indre. Først Frederiksberg Centeret, siden Field's og nu Kronen. Snart kommer også Fisketorvet med på metronettet.Udviklingen er måske nødvendig, tænker man, når nu Københavns areal kun vokser ganske lidt med jordopfyldning i Nordhavn eller et godsbaneareal på Vesterbro, mens indbyggertallet eksploderer.Der skal være plads til 100.000 nye borgere inden for kommunegrænsen over de næste 10 år. Det betyder en tættere by, og så må vi indstille os på, at handelslivet også må gøres mere effektivt. Detailhandelen må ind varmen i store centre.Men der er et valg, som myndighederne stadig kan træffe og sige nok er nok. Vi kan sagtens bygge tæt omkring stationerne og beholde bylivet, hvor det hører til: Uden på husene, ude i gaden, hvor man kan blive råbt ad af en fulderik eller blive passet op af en idealist. Stop med at bygge flere syge storcentre.Det er bygaden som åbent, demokratisk og flerfunktionelt rum, der står på spil.karsten.ifversen@pol.dk .
Storcentrene kvæler det udendørs byrum.
Hver dag må cyklister på Nørregade og Nørre Allé manøvrere deres tynde jernstel ind og ud mellem biler, standsende busser og parkerede lastbiler.Byrådet har afsat en halv mio. kr. til at skabe bedre sikkerhed, men pladsproblemer har fået teknikrådmand Kristian Würtz (S) til at droppe planerne.»Udfordringen er, at det er en meget smal gade. Så der er ikke plads til et bredt fortov, en cykelsti og køre-og svingbaner.Det er et problem med fysikken, fordi husene står tæt,« siger han og understreger, at en genoplivning af planerne om en cykelsti mellem Nørreport og Vesterbro Torv kræver en diskussion om brugen af vejen, som i dag er en del af byens alléringgadesystem.»Vi er nødt til at lave et langt mere omfattende projekt, hvis det skal gennemføres, fordi man enten er nødt til at fjerne en hel del bil-eller bustrafik.«.»Dårligt lederskab«Byrådet besluttede i budgetforliget 2017 af afsætte en halv mio. kr. til opstregning af cykelbaner i Nørregade og Nørre Allé. Da intet var sket i begyndelsen af oktober, skrev Midtbyens Fællesråd for Latinerkvarteret, Øgaderne og Nørre Stenbro en klage til Teknik og Miljø. Samtidig bad Enhedslisten om en status på projektet i en 10-dages forespørgsel.»Vi havde slet ikke troet, at der ville gå så lang tid. Det er bare at male striber på vejen, det burde ikke være så besværligt.Det er klart, at jeg ikke er imponeret over, at man meget sent har fundet ud af, at projektet var svært. Man kunne have fundet en løsning, eller også kunne man undersøge, om pengene kunne gøre gavn et andet sted.Det er dårligt politisk lederskab,« siger byrådsmedlem Maria Sloth (EL) med henvisning til, at det af Teknik og Miljøs besvarelse på 10-dages-forespørgslen fremgår, at afdelingen er gået sent i gang med forberedelserne til projektet, da man forventede, at det var ukompliceret.Kristian Würtz er også træt af, at det har taget så lang tid at indse projektets udfordringer, men siger: »Der har været en tro på, at det kunne lade sig gøre at finde en løsning, men det har det ikke.« Loven, politiet og busserne kom i vejen Side 8-9.elm@jp.dk 
Byrådet har afsat en halv mio. kr. til at gøre det sikrere at cykle i Nørregade og Nørre Allé. Nu bliver planen ikke til noget alligevel.
Hvis man ikke har oplevet Vigga Bro med den sprøde, varme og hæse stemme, den lune og det skarpe vid, der altid har karakteriseret hendes virke på scenen, gengive for eksempel H. C. Andersens eventyr eller alverdens skrøner og skabelsesmyter, skal man unde sig det.I mange år turnerede hun vidt og bredt med sin mand, bassisten Erik Moseholm, som duetpartner på scenen, men efter hans død for fem år siden, har hun fundet andre samarbejdspartnere, bl. a på Teatret ved Sorte Hest. Det er på det lille teater på Vesterbro, hun til december skaber forestillingen »Sne«, der bl. a.trækker på hendes egne erindringer. Forestillingen bliver til i samarbejde med blandt andre Vigga Bros datter, dramatikeren Anna Bro, der tillige fungerer som instruktør. Også i kulissen har Vigga Bro kæmpet for større forståelse for historiefortællingens kunst. Og med tiden er historiefortællingen i det hele taget kommet til at fylde mere og mere i et arbejdsliv, som hun slet ikke kan forestille sig, skal slutte endnu.I et interview med Berlingske fortalte den diminutive skuespiller med den store udstråling -kritikeren Harald Engberg kaldte hende »en miniature-primadonna« -for fem år siden, hvordan hun gerne vil fortsætte med at gå på scenen eller ind foran et kamera, så lang tid, der er bud efter hende.»Jeg synes, livet er spændende,« forklarede hun ved den lejlighed.»Jeg stopper ikke, før folk ikke gider se mig og høre mig længere. Eller jeg ikke kan mere, men jeg synes stadig, jeg har mange kræfter,« sagde hun og fortsatte: »Måske synes jeg også, der er meget, jeg skal nå. Når man er fyldt 75, kan man jo ligesom se horisonten.« Kigger hun den anden vej, må det være svært at få øje på karrierens begyndelse, for hendes tilværelse i dansk teater strækker sig over hele 56 år.Hun debuterede på Aarhus Teater som Sophie i Heibergs »Nei« i 1961 efter at have gået på teatrets elevskole.Fra 1964 var hun freelancer med en lang række roller på de københavnske scener, for eksempel som Nille i »Jeppe på Bjerget« over for Buster Larsen på Det Ny Teater. Hun var også at se på biograflærredet, bl. a. som pionerflyverens kone i Ellehammer-filmen »Nu stiger den« og som Rigmor i Martin A. Hansen-filmatiseringen »Løgneren«. Hun overraskede mange ved 1976-83 at sige ja til at være fast medlem af den kollektivt ledede teatergruppe Banden i Odense, hvor hun også instruerede. Det har hun gjort siden, bl. a.med sans for den Dario Fo, hvis monologer fik hende interesseret i at fortælle historier.Og da hun vendte tilbage til de københavnske scener, ventede en lang række opgaver på hende, bl. a. i samarbejde med Peter Langdal og Dr. Dante.Det politiske engagement har hun udfoldet som næstformand i Dansk Skuespillerforbund, ligesom hun har haft tillidshverv som bl. a. medlem af Statens Teaterråd.jso@berlingske.dk 
80 i morgen. Med årene har Vigga Bro har i mange år udvidet sit revir til ikke bare at omfatte skuespillet, men også historiefortællingen.
Var aarhusianerne kulturmætte oven på foreløbig otte måneders kulturhovedstad og med endnu fire i vente? Det var det store spørgsmål, inden Aarhus Festuge den 25. august satte gang i alle sine festligheder fordelt over 10 dage rundt om i hele byen.Svaret er nej, konstaterer festugedirektør Rikke Øxner nu efter festugen.»Vi har oplevet stor tilslutning til både vores egne arrangementer og dem, som mange andre har lavet. Hele byen har bygget bro i 10 dage,« siger hun med henvisning til festugetemaet, "Bridging".»Vi har selvfølgelig bekymret os meget, men vi har fået så mange positive tilbagemeldinger.Mange af begivenhederne er foregået i det åbne rum, så vi har ikke præcise tal for, hvor mange der har deltaget, men vi har haft frivillige ude at kigge, og de har meldt om fin tilslutning.«.Flere trækplastreEt af trækplastrene har været "Flower Power" på Bispetorvet med en visuel blomsterhave, andre har været musikteltene på Klostertorvet, Pustervig og Mølleparken, hvor der har været liv og glade dage, siger Rikke Øxner: »Det gode ved festugen er, at den er så koncentreret i Aarhus. Vi behøver ikke tænke hele regionen ind. Man kan beslutte sig for at tage ind til byen, og så er alle begivenhederne inden for rækkevidde.Selv vejret har været med os under festugen - sikken flot afsluttende weekend, vi har haft.« Aarhus Teater lagde for første gang sal til festugens gallaåbning - »vi ville gerne gøre samarbejdet mellem os meget tydeligt,« siger Rikke Øxner - og det har på alle måder været en succes, siger teaterdirektør Trine Holm Hansen.»Det var en magisk aften.Vi vil gerne vise, at vi er teater for hele byen, og at vi også bakker op om festugen. Vi gjorde det med teaterkoncerten "Lyden af de skuldre vi står på", hvor der bygges bro over generationerne og gennem lyd skabes forbindelser i den kollektive erindring, vi alle har,« siger hun.»Selv forestillingen var et stort kollektiv, hvor vi hyldede fællesskabet og præsenterede stemmer, kroppe og lyde i stedet for at fokusere på solopræstationer.« Den megen omtale af gallaåbningen kan også have haft betydning for billetsalget til teaterkoncerten, som i følge teaterdirektøren går fremragende.Officielt er festugen slut nu, men på festugekontoret i den gamle officersbygning ved Ridehuset venter en »træt, men skøn uge, hvor mange af aktørerne lægger vejen forbi for at fortælle om deres oplevelse af ugen,« siger Rikke Øxner.Alle erfaringerne skal samles og bruges under 2018-festugen, som foregår den 31.august til 9. september. Det bliver under samme tema som i år: "Bridging". Det er valgt for en treårig periode.tina.bryld@jp.dk Selv vejret har været med os under festugen - sikken flot afsluttende weekend, vi har haft.Rikke Øxner, direktør for Aarhus Festuge.Fakta: DET HUSKER VI BLANDT ANDET FRA FESTUGEN 2017Havnepladsen mellem Dokk1 og Navitas blev åbnet på festugens første dag.Et otte meter højt vandfald på Vesterbro Torv kaldte på brobyggeri - og en selfie, selvfølgelig.Tre lyshaver med projektioner af den danske flora; blomster og planter spirede, sprang ud og visnede på Bispetorv.
Resultatet er endnu ikke gjort endeligt op for Aarhus Festuge 2017, men direktør Rikke Øxner fastslår alligevel, at hun er »virkelig tilfreds« med forløbet.
Afrodanske hymnerIcekiid. »For jeg er afrikaner Jeg' stolt af være afrikaner De si'r, vi har dårlige vaner/Du kan se jeg er stolt - jeg gir den op for mit folk«. Sådan lyder teksten til sangen ' Afrikaner', en hymne til herboende danske afrikanere, som må siges at være den første af sin slags. Rapperen bag sangen kalder sig Icekiid og laver afropop, der blander hans ghanesiske rødder med den nye blomstrende scene af dansk hiphop, som dominerer ungdomssoundtracket anno 2017. Icekiid udgav sidste år ep'en ' Afrodansker', som er en af de mere undervurderede udgivelser fra sidste år. Icekiid stod også bag et af sidste sommers hits, sangen ' Blondiner og Brunetter', og har netop udgivet en oplagt ny sommerhitkandidat, der bærer titlen ' Mansa Musa'. Hvert år mødes Københavns afrodanskere til ' Sort Distortion', hvor der bliver spillet afrikansk pop og gamle klassikere fra moderkontinentet. Det er her, Icekiid vil optræde med afropop til natteravnene.Icekiid. 1 juni. Sort Distortion, Ravnsborggade, Kbh. N.Virtuos hiphop-djMadlib. Californiske Madlib er dj, producer, og rapper og så må han siges at være noget af et scoop til dette års Distortion.Madlib er nemlig en standard i sig selv. Han er lyden af solbeskinnede beats, af jazz og obskure pladesamlinger.Hans rigtige navn er Otis Jackson Jr. Men ud over for sit mest kendte pseudonym, Madlib, er han også kendt under aliaser som Beat Konducta, Quasimoto, Malik Flavors mfl.I Madlibs hiphop er der både plads til Bollywood-samples, futuristisk jazz og klassiske strygere. Madlib foretrækker at blive betegnet som dj frem for artist eller producer, hvilket er tydeligt i hans tilgang til at sample soul og hive pladerne ned fra samlingen og ind i sine produktioner. Han er nært beslægtet med den afdøde rapper, pladesamler og producer J-Dilla, som han også har lavet musik med. Madlib har produceret for rappere som Kanye West og Snoop Dogg.Madlib. Distortion Vesterbro x Red Bull Music Academy.1. juni. Kbh. V.DronningetalerLady Leshurr. Hun er den person i verden, jeg helst vil fornærmes af. Den 28-årige britiske rapper er kendt for sine rapkæftede rim og indskriver sig i den fremadstormende anden bølge af grime. I den britiske rap-genre er der altid plads til humor og opfindsomme måder at udøve verbal ydmygelse af sine modstandere på. Lady Leshurr fik sit gennembrud med sine ' Queen's Speech series', der tæller fem sange og fem forskellige musikvideoer, hvor hun rapper som syngende lussinger med den ene punchline efter den anden. Den meste kendte er hendes ' Queen's Speech eps. 4', som i skrivende stund har over 42 millioner views på YouTube og er kendt for den berømte punchline »Brush your teeth«. Lady Leshurr er ikke den eneste kvindelige rapper i år, Little Simz kigger også forbi og manifesterer, hvor stærkt den nye britiske hiphop står i det aktuelle musiklandskab.Lady Leshurr. Distortion Ø. 2. juni. Refshaleøen, Kbh. K.lucia.odoom@pol.dk .

60 I DAG. ' Thåström er den bedste netop nu', lovede en overskrift i et svensk dagblad, da Joakim Thåström i 2012 udgav et af de 11 soloalbum, der har båret hans navn, siden han debuterede som solist i 1989. Dengang, i 2012, gjaldt det helt konkret livealbummet ' Som jordgubbarna smakade'. Men sætningen ' Thåström er den bedste netop nu' har man altså kunnet skrive bemærkelsesværdig mange gange i de foreløbig 40 år, sangeren og sangskriveren fra det sydlige Stockholm har haft en pladekarriere.Ingen anden svensk rockmusiker har som han fornyet ikke kun sig selv som kunstner, men simpelthen svensk rock som sådan. I slutningen af 1970' erne var han sanger i Sveriges førende punkband, Ebba Grön, der dengang luftede godt og grundigt ud i landets rocklyd. Fra 1983 til 1988 skrev og sang han postpunk i det i sammenligning med Ebba Grön mere populære rockband Imperiet. Hvorefter han havde sin første periode som solist, inden han rykkede til Amsterdam og gav sig til at lave elektronisk industrialrock.De seneste 20 år har han atter været solist og har som sådan sunget på et stadig mere personligt svensk. Først fra sin base på Vesterbro i København, hvor han boede i en årrække. Siden fra Stockholm, hvor han nu holder til - efter at han igen har fundet sammen med ungdomskæresten, skuespilleren, forfatteren og billedkunstneren Amanda Ooms. At Joakim Thåström med årene er blevet mere personlig som tekstforfatter, og at han også har indspillet mere akustiske udgivelser som ' Skeboksvarnsvägen 209' fra 2005, betyder ikke, at han er blevet rund og magelig at lytte til. Tværtimod. Også på sine senere studiealbum ' Kärlek är för dom' (2009), ' Beväpna dig med vingar' (2012) og ' Den morronen' (2015) viser den karismatisk stærke og forrevne stemme sig som en altid rastløs flagrende flamme med en velgørende, grunddyb vrede.Eller som Politikens musikredaktør, Simon Lund, skrev i sin femhjertede anmeldelse af ' Den morronen', der blev indspillet i Berlin: »De ni sange på ' Den morronen' er salmer banket frem i efterladte fabrikshaller.De har operaens styrke, og deres stormløb mod trommehinden skal ske med fuld styrke. Melodierne er til gengæld næsten visket bort, kogt ned til bluesens gentagelser. Tilbage står recitationen.På den måde skriver ' Den morronen' sig ind i samme tradition som Bob Dylan, Lou Reed og andre poetiske gnavpotter«. Det er oppe i det kunstneriske lag, Joakim Thåström er, når han er bedst. Som for eksempel lige nu. Koncerten med ham 9. november i år i Store Vega er forståeligt nok allerede udsolgt.Det er oppe i det kunstneriske lag, Joakim Thåström er, når han er bedst. Som for eksempel lige nu.

Der skal ikke bare talent, men også held til, hvis man vil klare sig i den danske film-og teaterbranche.Især handler det om at få foden indenfor kort tid efter teaterskolen, for gør man ikke det, kan man være ilde stedt.Der kommer sådan cirka 18 nye talenter allerede året efter, så det er bare om at bide sig fast.Bedre begyndelse end den, der blev Natalie Madueño til del, kan man næsten ikke ønske sig. Med rollen som den nyuddannede jurist Claudia, der bliver hvirvlet ind i økonomisk svindel på højt plan i DRs søndagsserie ' Bedrag', stiftede danskerne bekendtskab med et helt nyt talent, der virkede, som om hun aldrig havde bestilt andet end at stå foran et kamera.Rollen fik hun allerede, mens hun gik på teaterskolen. Det var hendes blanding af sårbarhed og pludselig brutalitet, der fik filminstruktøren Per Fly overbevist om, at kvinden med den mørke, naturlige skønhed var den rigtige til rollen. Kvaliteter, hun også udviste som genstand for alles begær i Mikkel Munck Fals' spillefilm ' Swinger', kan man tilføje.Også på teatret fik hun i sidste sæson lov at vise, hvad hun kunne, da hun blandt andet var den uskyldigt anklagede dronning Hermione i Katrine Wiedemanns Reumertnominerede opsætning af ' Et vintereventyr' på Republique - vis a vis ' Bedrag'-kollegaen Esben Smed.Ambitiøs og uforfængeligHun var, ifølge Berlingskes anmeldelse, »lige til at forelske sig i - med en fin trods nede under det stakkels«. Rollen havde hun endda indstuderet på kort tid, da Sofie Gråbøl meldte forfald. Og Shakespeare fortsatte hun med, da hun i sensommeren spillede Ofelia under åben himmel i ' Hamlet' på Kronborg. Oven i købet på engelsk.Instruktører, hun har arbejdet med, kalder hende målrettet, ambitiøs og uforfængelig, og en skuespiller, som har en metode. Samtidig er hun helt ydmyg over for jobbet. Selv siger hun, at hun simpelthen ikke kan undvære at spille skuespil.»Det er en interesse for livet. At få præsenteret noget, jeg ikke aner noget om, og så få lov til virkelig at nørde igennem med det og koncentrere sig fuldt ud om det. For så dagen efter at gå videre til noget helt andet,« sagde hun i et interview med Berlingske sidste år.Skuespil er ikke terapi, men det giver hende mulighed for at folde sig ud og undersøge, hvad livet og menneskepsyken rummer.»Jeg får lov til at komme ud i ekstremer, som jeg aldrig selv ville vove.Jeg får lov at opleve noget, som ligger langt fra mig selv.«.jso@berlingske.dk Fakta: NATALIE MADUEÑOHun er opvokset på Vesterbro med en far, som er spansk og en danskkroatisk mor.Hun er uddannet fra Statens Scenekunstskole 2010-2014.Hun har medvirket i filmene ' Råzone', ' Lev stærkt', ' Tordenskjold og Kold' og ' Swinger'.
30 ÅR I MORGEN Pludselig stod hun der i DRs søndagsserie ' Bedrag', som et helt nyt talent, der virkede, som om hun aldrig havde bestilt andet end at stå foran et kamera.
Sandheden er journalistikkens første offer«, råber journalisten, lige inden han bliver ført ud af sikkerhedsvagter under Cavlingpris-uddelingen, mod romanens slutning.En bevidst omskrivning af den antikke læresætning om, at ' sandheden er krigens første offer'.I ' Løgnen om en sand ven' følger Hans Davidsen-Nielsen op på begivenhederne i sin flot fortalte spionroman ' Hypokonderens død' som selvstændig fortsættelse.Fra ' Hypokonderens død' fra 2014 ved vi, ultrakort fortalt, at midtvejsmanden historikeren Morten Richter lidt for sent kommer i tanke om, at han også vil kaste sig ud i livet der, hvor det er uforudsigeligt og farligt, kun for at opdage, at det er ved at være for sent, da han straks efter bliver diagnosticeret med uhelbredelig lungekræft.Men efterretningstjenesten, især dens amerikanske forbundsfælle, har ingen skrupler ved at bruge den terminale patient alligevel. De anvender derefter den syge Morten til at komme helt tæt på en danskpakistansk terrorist i Pakistan og slå ham ihjel. Også Morten bliver dræbt i processen.I fortsættelsen, ' Løgnen om en sand ven', skifter begivenhederne synsvinkel.I København er Mortens venner, familie og ekskone bekymret. Sagde han ikke, at han bare skulle til Paris nogle dage? Hvorfor er han så ikke kommet hjem? MORTENS JOURNALISTISKE ungdomsven Robert Lassen fra dagbladet Tiden er fortællingens drivende kraft. Han lever som boheme på Nørrebro og begynder at efterlyse sin forsvundne ven i artikler, først på sin avis' netudgave.Langsomt kommer han på sporet af sagens sammenhæng, og det begynder at se ud, som om Forsvarets Efterretningstjeneste skulle have hjulpet amerikanerne med at komme tæt på den danskpakistanske terrorist Omar Kayani ved at engagere sig med den kræftsyge Morten Richter og lade ham ledsage Omars søster, frisøren Samina, til Pakistan.Hvor de blev dræbt. Eller blev de? En vigtig brik i spillet er kioskejeren Aslam Khan på Vesterbro, mens den egentlige modspiller viser sig som en nærfascistisk klan, de hedder simpelthen Bruun, der opererer som selvstændige aktører bag efterretningstjenestens frontlinje.Ligesom han gjorde med ordene ' hypokonder' og ' død' leger Hans Davidsen-Nielsen også denne gang i bogens titel med modsætningerne mellem ' løgn' og ' sandhed', dels som en beskrivelse af journalistens utaknemmelige opklaring af begivenhederne og efterretningstjenesternes fordækte ageren, dels om journalistikkens rolle.Om det er en journalistroman, mere end det er en spionroman, er ikke afgørende.Hans Davidsen-Nielsen skriver elementært spændende og indsigtsfuldt - til tider indigneret - om beskidte kneb i den fordækte del af krigen mod terror, og ikke mindst med en skarpt formuleret kritik af pressens rolle. Det er slet ikke dårligt.Jan Hedegaard er journalist og anmelder på Berlingske.boger@pol.dk 
I sin nye roman om efterretningstjenesternes spil i krigen mod terror formulerer Hans Davidsen-Nielsen også en skarp kritik af pressen.
Søren Ulrik Thomsen tilegnede ikke for ingenting prosadigtet " Beaufort-skalaen" (1988) til Jess Ørnsbo, hvis poesi og dramatik også må betragtes som en vild hvirvelvind næsten uden for enhver skala i litteraturhistorien.Og Søren Ulrik Thomsen er ikke den eneste digter, der står i gæld til Jess Ørnsbos forfatterskab.Sådan skrev Kristeligt Dagblads anmelder Peter Stein Larsen også i en anmeldelse af Ørnsbos " Undren" i 2001." Jeg vil her påstå, at ingen dansk poet - måske med Per Højholt som eneste undtagelse - i så høj grad er blevet efterlignet og dermed har haftså stor indflydelse på dansk lyrik siden 1960' erne som Ørnsbo." Weekendavisens litteraturanmelder Lars Bukdahl kalder også Ørnsbo for " en af vores største og mest originale digtere, som bare skal hyldes". Men tilføjer, at Ørnsbo måske lidt uretfærdigt er blevet betragtet som en " lyrisk børnesygdom", som mange af landets senere store digtere skulle igennem for at blive dem selv." Ørnsbos onde skæbne i litteraturhistorien har ofte været, at han er blevet identificeret så stærkt med 1960' er-modernismen. Men han er meget mere end det med sin uforsonlige vildskab og vrede i sproget. Han er helt sin egen og stadig stærkt skrivende som den sidste nulevende mohikaner fra modernismen - sammen med Benny Andersen og Torben Brostrøm," siger Lars Bukdahl og peger på, at Ørnsbo så sent som sidste år udsendte en stærk samling digte og prosatekster med den selvironiske titel " Sidste udkald".Jess Ørnsbo er opvokset på Vesterbro i København, hans far var kartoffelhandler, og hans mor stuepige.I 1951 blev han student, og i 1964 magister i slavisk filologi, ligesom han gennem tiden har oversat meget især polsk litteratur. Og ifølge Lars Bukdahl kan man også finde en del inspiration fra den vilde østeuropæiske digtning i Ørnsbos egne vilde vers.Gennem tiden er Jess Ørnsbo også blevet kaldt Danmarks vredeste mand. Og han har selv haftmottoet, at " digteren er som en opslået kniv, læseren træder på".Som poet debuterede han i bogform med " Digte" (1960), der vakte stor opmærksomhed, og han har siden udgivet et væld af velmodtaget lyrik. Men en lige så væsentlig del af Jess Ørnsbos samlede værk er hans dramatik, hvor originaliteten er lige så stor som i hans lyrik.Og han har således både modtaget blandt andet Det Danske Akademis store pris (1984) og Danske Dramatikeres Hæderspris (1989).Et af hans skuespil, " Majonæse" (1988), er sågar optaget i Kulturministeriets Kanon for Scenekunst. I 1990' erne var han tillige angiveligt den danske dramatiker, der hyppigst blev opført. To store bind, " 14 spil for løst publikum" (1987) og " 8 ulige spil" (1998), er samlinger af hans dramatiske værker. Og han regnes også for at være en af landets største og mest brugte dramatikere, selvom han også har været kendt for at tage kampen op, hvis nogen konsulent eller teaterdirektør skulle have lyst til at pille ved hans manuskripter.I 1963 blev han giftmed forfatteren Dorrit Willumsen. Sammen har de en søn, Tore Ørnsbo, der ligeledes er digter.Parret fejrede i 2013 guldbryllup ved at udsende en fælles digtsamling, der hedder - " Guldbryllup".ohrstrom@k.dk 
portræt Jess Ørnsbo regnes både for en af Danmarks største digtere og dramatikere. I dag fylder han 85 år.
Der er pres på boligmarkedet i København.Unge, enlige og tilflyttere står i kø for at finde et sted at bo. Så hjælper det ikke, hvis lejligheder ender som mere eller mindre konstant udlejede Airbnb-værelser.Det mener teknik-og miljøborgmester Morten Kabell (EL), som nu vil have folketingspolitikerne til at stramme reglerne, så det bliver lettere at undgå problemet.Byen har i et par år forsøgt at holde øje med ulovlig korttidsudlejning, og om boliger står tomme, selv om der er bopælspligt.Men som lovene er i dag, er det vanskeligt for bystyret at komme til at undersøge de mistænkte adresser.»Boligmanglen i København er enorm.Derfor er det altafgørende, at vi som kommune har muligheden for at kontrollere, at boliger rent faktisk bliver brugt til beboelse«, mener han.Morten Kabell foreslår derfor, at kommunen skal kunne kræve at få en lejekontrakt at se og derigennem tjekke brugen af boligen. Han vil også gerne have, at myndighederne får mulighed for at besøge konkrete adresser, som mistænkes for at dække over lejligheder, der i realiteten indgår i hotellignende drift. Og så efterlyser han mulighed for at udstede bøder rent administrativt i stedet for at skulle overdrage sagerne til politiet og dermed forlænge sagsbehandlingstiden.Det er hovedsagelig Airbnb-udlejning, der er problemet. Dem kan kommunen kun gribe ind overfor, hvis de får en anmeldelse.Og kommunen kan ikke få udleveret oplysninger fra Airbnb om, hvor tit lejligheden rent faktisk udlejes til turister.»Muligheden for at leje en lejlighed via Airbnb er populær hos mange. Men erfaringer fra byer som Berlin, Barcelona og Amsterdam viser, at der er brug for regler på området, hvis det ikke skal tage overhånd«, siger borgmesteren.I de nævnte byer har de folkevalgte kæmpet en hård kamp for at imødegå de stærke interesser, der har ført til, at mange boliger reelt ikke er til rådighed for byernes indbyggere, men i stedet er endt som turistlejligheder.Forvaltningen frygter, at kommende EU-regler vil beskytte den ulovlige udlejning yderligere, fordi de begrænser kommunens hjemmel til at kontrollere mistænkelige forhold i forbindelse med brugen af boligerne.Begrænsningerne vil ramme den fjerdedel af boligerne, der ejes af personer.Boliger ejet af for eksempel firmaer og andelsboligforeninger kan fortsat tjekkes, ganske som det sker i dag.Problemerne forværres af, at virksomheder som Airbnb ikke i sine annoncer omtaler den nøjagtige adresse for de boliger, der udlejes, og at myndighederne dermed ikke kan kontrollere, om der er tale om en almindelig sjælden ferieudlejning, eller om lejligheden i realiteten fungerer som et hotel.Det er imidlertid lykkedes at finde en række eksempler på lejligheder, der misbruges til hotellignende drift.I en Vesterbro-ejendom med 12 lejligheder viste det sig, at 6 stod tomme, og at flere af dem stod til leje for turister via internettet. Der er rejst sag mod ejeren.Boligerne står fortsat oplistet som turistlejligheder på nettet.Og på Islands Brygge fandt kommunen en ejendom med 195 boliger, der var bopælspligt i. 49 stod officielt tomme. Flere af dem optrådte på netsider som ledige for turister.soren.astrup@pol.dk 
UDLEJNING Morten Kabell vil have folketingspolitikerne til at stramme reglerne, så Københavns Kommune får bedre kontrolmulighed.
Forventes indviet i 2018:Supercykelsti til Tilst.Budget: 7 mio. kr.Forslag i mobilitetsplanen:Allégaderne (Nørre Allé, Vester Allé og Sønder Allé) skal ikke længere fungere som en fordelingsring for biltrafik rundt om midtbyen. Kørebanen på Nørre Allé indsnævres, og der etableres afmærkede cykelbaner i begge sider af vejen.Igangsættes i 2018:Den nordlige side af Vesterbro Torv lægges sammen med p-arealet for at danne et samlet torv. Vejen på sydsiden udvides til to vognbaner, en cykelsti i begge retninger og buslommer.Budget: 25 mio. kr.Forslag i mobilitetsplanen:Et nyt Ceres-kryds, hvor biltrafik fra Viborgvej og Silkeborgvej kobles bedre sammen med Thorvaldsensgade.Forslag i mobilitetsplanen:Park Allé ensrettes for biltrafik mod Banegårdspladsen.Banegårdspladsen lukkes for gennemkørende biltrafik. Der skal dog fortsat være mulighed for at komme til Aarhus H i bil og taxa.Igangsættes i 2018:Cykelstien fra Frederiks Torv til Frederiksbroen udvides og rettes ud ved at inddrage en del af vejarealet og enkelte p-pladser.Budget: 10 mio. kr.Forslag i Cykelhandlingsplanen:Supercykelsti til Brabrand Nord.Igangsættes i 2018:Der placeres pullerter, som kan hæves og sænkes, i begge ender af Ryesgade, i Skolegade, i Klostergade og i Guldsmedgade.Budget: 5 mio. kr.Forventes indviet i 2020:Et cykelparkeringshus med plads til 2.000 cykler ved Bruuns Bro og Hallssti.Budget: 32 mio. kr.Forventes indviet i 2018:Supercykelsti til Lisbjerg.Budget: 98 mio. kr.Etableret i 2012:Supercykelsti til Vejlby og Lystrup.Forventes indviet i 2020:Rekreativ cykelsti mellem Risskov og Marselisborgskovene via Dokk1.Budget: 19 mio. kr.Igangsættes i 2018:Den gennemkørende trafik i boligområder skal reduceres til fordel for flere træer, bedre byrum samt bedre forhold for fodgængere og cyklister. Det skal bl. a. ske ved flere ensrettede gader, lavere hastighedsgrænser og indsnævringer af kryds og vejbaner.Budget: 10 mio. kr.Forslag i parkeringspolitikken:Andelen af betalingsparkering inden for ringgaden bliver udvidet, og der indføres beboerparkering i stort set hele midtbyen. Parkering i anlæg bliver billigere end gadeparkering.For at skabe flere grønne områder i midtbyen nedlægges p-pladser langs gader og på pladser, og der skal etableres skråparkering i boligområder med stor efterspørgsel på parkering. Minimumsnormer for p-pladser ved nybyggeri skal ændres til maksimumnormer, og nye p-pladser skal som hovedregel etableres i anlæg.Forslag i cykelhandlingsplanen:Supercykelsti til Holme.Indvielse ukendt: Etape 2 af letbanen mellem Aarhus Ø og Brabrand samt Lisbjerg og Hinnerup.Folketinget har afsat 40 mio.kr. til en VVM-undersøgelse af etapen, men byrådet mangler bl. a. at tage stilling til den endelige linjeføring igennem midtbyen. Delvist indviet i 2017: Etape 1 af letbanen.Etapen til Odder og Grenaa forventes indviet i 2018.
I de kommende måneder forventes Aarhus Byråd at vedtage en række planer, som giver et billede af, hvordan Aarhus vil se ud om et årti. Cykelhandlingsplanen, parkeringspolitikken og mobilitetsplanen sender bilister væk fra boligområderne i midtbyen og prioriterer cyklisme, fodgængere og kollektiv transport.
Ole Stephensen har boet i og omkring København hele sit liv og bor i dag i Gentofte-delen Vangede knap ni kilometer nord for hovedstadens centrum.Selv om Vangede ligger i det storkøbenhavnske omkranset af Dyssegård, Søborg og selve Gentofte, føles området som en stor landsby.Det er et kvarter, som den 61-årige journalist, forfatter, politiker og butiksejer med egne ord en dag skal bæres ud fra.Ved kommunalvalget den 21. november blev Ole Stephensen valgt ind i byrådet i Gentoftes kommunalbestyrelse for De Konservative med 580 personlige stemmer, selv om han stod sidst på listen.Her fortæller Ole Stephensen, der er aktuel i TV2 Fri-programmet ' Sæt pris på Danmark', hvor kendte personligheder tager på inspirationstur og quizzer om danske oplevelser, om sit kvarter:.Gentoftes ' Bronx' Hvor er du vokset op?»Jeg er vokset op på Nørrebro i København, i Herlev og i Virum.« Hvor bor du nu og hvorfor? »I Vangede - Gentoftes ' Bronx', det kaldte Dan Turéll det, og det er der noget om. Det er den del af Gentofte, der minder mest om Vesterbro.Vi har flyttet rundt siden 1994 og har boet mange steder i Gentofte Kommune, som vi er meget glade for. Vi fik mulighed for at få et hus her i Vangede, hvor vi også kan have vores butik under samme tag, og det er svært at finde andre steder i kommunen.« Hvad er det bedste ved at bo der? »Vangede er en bydel, som er meget stolt. Den har en lang tradition for nærmest at kalde sig selv en landsby, og vi har landsbyens fordele.Jeg har været med til at stifte foreningen ' Vangedes venner', da jeg flyttede hertil. Vi driver blandt andet en café og laver initiativer for trafiksikkerheden. Der er et meget, meget solidt og godt fællesskab. Vi holder temmelig mange arrangementer, som har til formål at få folk herfra til at blive rystet sammen.«.Elendig kollektiv trafik Hvad er det værste?»Så vil jeg pege på den kollektive trafik på tværs af kommunen. Det kan tage halvanden time at komme herfra, hvor jeg bor, over til Hellerup, som i luftlinje ligger 2,5 kilometer væk.Det er noget, vi er nogle stykker, der arbejder lidt på at få forbedret.« Hvornår føler du dig allermest hjemme? »Det gør jeg for eksempel lige nu, når jeg sidder ude i min have og skriver, og så når hele familien er her, hvilket den ofte er. Det er dér, jeg føler mig allermest hjemme.« Hvor længe forestiller du dig, at du skal bo der? »Min opfattelse er, at jeg skal bæres ud af Vangede. Hvis vi skulle flytte, skulle vi flytte nordpå til Gilleleje.Vi ville ikke flytte ind til byen igen.Been there, done that.« ' Sæt pris på Danmark' sendes på TV2 Fri mandag klokken 20.55.'' Vangede er en bydel, som er meget stolt. Den har en lang tradition for nærmest at kalde sig selv en landsby, og vi har landsbyens fordele Ole Stephensen.
VANGEDE Den 61-årige journalist Ole Stephensen er vild med Vangede.
30 I MORGEN. Hvorfor trippe ind på scenen med generte debutantskridt, hvis man kan stryge ind på de bonede gulve med selvtillid og i skarpe suits? Natalie Madueño skridtede målrettet ind i Danmarks stuer i bedste sendetid, da hun over to sæsoner spillede rollen som den unge, ambitiøse chefjurist Claudia i DR-dramaserien ' Bedrag'.Her optrådte skuespilleren, der endnu ikke var færdig med uddannelsen på Den Danske Scenekunstskole, over for garvede, prisbelønnede kræfter som Nikolaj Lie Kaas, Thomas Bo Larsen og Waage Sandø, uden at man endsige overvejede, at hun var helt ny i den liga.NATALIE WOLFSBERG MADUEÑO, hvis mor er halvt kroatisk og halvt dansk og far spansk, voksede op på Vesterbro og ville egentlig være biolog, zoolog eller dyrlæge, før hun i syvende klasse fik smag for scenen, da hun medvirkede i en opsætning af ' West Side Story'.Det tændte pigen, der i forvejen dyrkede sin kreative side med tegning, klaverspil og med at skrive eventyr på en gammel skrivemaskine. Tre forsøg tog det, før hun som 21-årig blev optaget på Statens Teaterskole, men inden da havde hun for længst debuteret på biograflærredet med småroller i filmene ' Råzone' og ' Lev stærkt'.På teaterskolen gik hun glip af holdets afgangsforestilling, fordi Per Fly havde castet hende til rollen som Claudia, og den tog al hendes tid. Ikke mindst fordi hun sætter en ære i at forberede sig grundigt og brugte måneder på at følge undervisning på Københavns Universitet, tale med jurister og lære advokatlingo, så hun med troværdighed og is i stemmen kunne spille omdrejningspunkt i serien om økonomisk kriminalitet.I 2016 SPILLEDE hun også med i biograffilmene ' Swinger' og ' Tordenskjold og Knold', og samme år modtog hun Lauritzen Fondens Believe in You-pris for sin »modenhed og dybde« i rollen som Claudia.Siden har hun kunnet opleves på teatret i bl. a. ' Sidste diligence fra lykkens by' på Aarhus Teater, ' Et vintereventyr' og ' Festen' på Teater Republique samt denne august i rollen som Ofelia i ' Hamlet' på Kronborg, og til næste år er der premiere på den den spansk-dansk-franske film ' Petra', hvor hun får mulighed for at demonstrere sit spanske.Privat nyder Natalie Madueño at lave og spise mad og at slænge sig i sofaen og se serier som ' Westworld' og ' House of Cards'. Og drømmen? At få et gennembrud i udlandet og blive castet til en rolle i en Quentin Tarantino-film.

LETBANE Arkil A/ S skal være med til at bane vejen for Odense Letbane.Odense Letbane P/ S har skrevet kontrakt med anlægsentreprenøren, som har vundet den tredje af i alt syv entrepriser på arbejdet med at flytte vejbaner, cykelstier og fortove forud for letbanebyggeriet.Den vunde entreprise omfatter arbejdet på Rismarksvej samt den nordlige del af Højstrupvej.De to første kontrakter blev begge vundet af entreprenørfirmaet M. J. Eriksson A/ S, som skal stå for arbejdet mellem Hjallese Station og Nyt OUH samt på Nyborgvej og Ørbækvej Nord.- Det er glædeligt, at vi nu får endnu en entreprenør om bord i letbaneprojektet, så vi nu har både M. J. Eriksson A/ S og Arkil A/ S involveret i arbejdet med at flytte veje, fortove og cykelstier.Det viser os, at konkurrencen virker - at de bydende entreprenører kæmper om at vinde entrepriserne. Samtidig minimerer vi både den økonomiske og anlægsmæssige risiko ved, at arbejdet er spredt ud på flere entreprenører, siger Mogens Hagelskær, adm. direktør for Odense Letbane P/ S, i en pressemeddelelse.Vinder foran seks andreArkil A/ S har vundet kontrakten med et bud på 21,9 mio. kroner i et udbud, hvor yderligere seks danske entreprenørfirmaer også afgav tilbud.Og entreprenøren ser frem til at komme i gang. Virksomheden etablerede en selvstændig anlægsafdeling i Odense for et par år siden og vægter at sikre lokal beskæftigelse -også for unge under uddannelse.- I Arkil lægger vi stor vægt på at uddanne og ansætte lokal arbejdskraft. Vi har allerede taget konsekvensen af letbanekontrakten og er gået i gang med at finde flere lærlinge fra Odense og resten af øen, siger afdelingschef i Arkil, Jannik B. Lund.Arbejdet på Højstrupvej forventes at begynde i efteråret og fortsættes senere på Rismarksvej.Flere udbud på vejDe fire byrumsentrepriser, som fortsat mangler at blive udbudt, er Idrætsparken-Vesterbro, Vestre Stationsvej-Østre Stationsvej, Albanigade-Benediktsgade og Ørbækvej Syd-Campusvej.De vil blive udbudt over de kommende måneder, hvorefter anlægsarbejdet kan gå i gang.Arkil og letbanearbejdeArkil har også udført arbejde på Aarhus Letbane. Blandt andet har entreprenøren på en 1,5 km lang strækning i den nordlige del af Aarhus anlagt nyt vejanlæg på begge sider af den eksisterende vej og været med til at gøre klar til, at banen kan løbe i midten.De bydendeUd over Arkil A/ S bød følgende seks aktører ind på entreprisen: ? Barslund A/ S ? M. J. Eriksson A/ S ? Munck Forsyningsledninger A/ S ? Per AarsleffA/ S ? Hansson &amp; Knudsen A/ S ? Odense Letbane EGEMP (Konsortium bestående af Marius Pedersen A/ S og Egelund A/ S Entreprenør) Det oplyser Odense Letbane P/ S til Licitationen -Byggeriets Dagblad.
Anlægsentreprenøren skal anlægge byrum rundt om letbanen på Rismarksvej samt den nordlige del af Højstrupvej.
Nysgerrige komponister Greta Eacott m. fl. Hvis man er nysgerrig efter at læse om eksperimenterende danske musiknavne, er det danske musikmedie Passive/Aggressive en udsøgt kilde at dykke ned i.I anledning af udgivelsen af deres nyeste tidsskrift inviterer Passive/Aggressive fredag aften til en række koncerter i Christianshavns Beboerhus med en håndfuld interessante undergrundskomponister.Det drejer sig om britiske Greta Eacott, amerikanske Chris Shields og de to danskere Anders Hjernø og Jonas Frederiksen.Der er muligvis flere navne på vej. Fælles for de navne, som Passive/Aggressive præsenterer, er komponisternes glæde ved at arbejde på kryds og tværs af genrer, mens de hele tiden skubber musikken et nyt og nysgerrigt sted hen.Entreen er 50 kroner, og så får man endda også et tidsskrift med hjem.Greta Eacott, Anders Hjernø, Chris Shields m. fl. 9. juni kl. 20-23. Christianshavns Beboerhus, Kbh. K WWW passiveaggressive.dk.Damerne først Kvindemusikfestival. Festivalsæsonen er over os, og som altid betyder det også en genopblusning af debatten om den skæve kønsfordeling på festivalplakaterne.Men i år samler en række meget forskellige kvindelige musikere sig i og omkring Råhuset på Onkel Dannys Plads på Vesterbro i København til Kvindemusikfestival - en festival, der som antyder, byder på et program udelukkende med kvindelige musikere.Ud over musik kan man desuden også høre oplæsninger fra forfattere som Lone Aburas og Maja Lee Langvad.En af de kendte stemmer på musikfronten er Annika Aakjær som spiller åbningskoncerten lørdag kl. 14.30. Sidste år udgav hun det personlige og bittersøde album ' Lykkens gang', der var hendes første album i seks år. Det fik fire hjerter her i avisen, og Aakjær blev kaldt en »stærk popsmed«. Kvindemusikfestival. 10. juni kl. 14-23.Råhuset og Onkel Dannys Plads, Kbh. V WWW raahuset. onkeldannysplads.dk.Dyster techno og mere til Vilde Tuv m. fl. Hvis man ikke er helt færdig med at feste, når Kvindemusikfestivalen slutter, kan man fortsætte festen lige rundt om hjørnet. Det sker i Warehouse9 på Halmtorvet, hvor det feministiske kollektiv Kapow Collective afholder en event under overskriften Queertronix.Queertronix er titlen på en række queerevents med fokus på kvinder og queers i elektronisk musik, der har det til fælles, at de opererer i spændingsfeltet mellem det praktiske, kunstneriske og teoretiske med en vision om integration og demokrati.Lørdag nat vil man blandt andet kunne opleve navne som norske Vilde Tuv (billedet), der dj'er et technnosæt, og danske Neri J, der laver mørk techno.Der er flere musiknavne på vej, og festen fortsætter helt til klokken seks om morgenen.Queertronix. 10. juni kl. 23-06. Warehouse9 Kbh. V WWW warehouse9. dk.lucia.odoom@pol.dk 

Forleden tog jeg min gamle cykel og kørte til Valby.Ad små cykelstier kom jeg forbi kolonihavehuse, højhuse og pæne villaer. Vejret var vidunderligt.20 grader og masser af sol, og jeg følte, at jeg kunne cykle i en evighed. Så det gjorde jeg. Efter et par timer i Valby cyklede jeg tilbage gennem alt nybyggeriet på Carlsberg, ned gennem Vesterbro og ud over cykelslangen til Islands Brygge.Byen var fyldt med cykler. Nye og gamle. Nogle med små ladvogne foran og bagved. Nogle med barnestole med glade unger i. Alle var lutter smil.OM AFTENEN cyklede jeg tilbage til Frederiksberg igen. Ind gennem byen, over Søerne og ud mod alt det grønne, der omgiver mit kvarter. Jeg følte mig superheldig. Tænk at bo i en by, hvor man kan cykle på kryds og tværs uden det mindste besvær. Og tænk, at nogen engang har opfundet cyklen. Uden den ville jeg ikke komme mange steder, for jeg hader at køre i bus, og jeg har ingen bil.Motion ville jeg heller ikke få særlig meget af, for i perioder er mine lange cykelture faktisk det eneste, der for alvor får mig til at røre mig. Kort sagt er der ikke meget dårligt at sige om cyklen, og man kan kun være glad for, at tyskeren Karl von Drais introducerede cyklen i 1817. Godt nok som en sparkecykel, men med tiden kom der andre versioner til, så man omkring 1885 havde en cykel, der svarer til dem, vi kører rundt på i dag.FORDI DET ER sommer, handler dette designtillæg om sommer og alt det, der kendetegner det gode sommerliv.Cykler, campingvogne, sommerhuse, teltture, lejrbål og havevandringer. I samme øjeblik man sætter sig op på sin cykel efter en lang ferie i udlandet, oplever man en form for frihed i kroppen, som kan være svær at beskrive. Lidt den samme frihed, sommerhusejere føler, de får ved at tilbringe ugevis i et gammelt træhus uden vaskemaskine og med ustabilt internet og masser af edderkopper. Eller som når man sætter den gamle campingvogn på krogen bag på bilen og kører ud i det blå. Hvis vejret er godt, kører man måske bare over til Vesterhavet.Hvis det tegner til at blive en kold sommer, går den sydpå. Med en campingvogn kan man gøre, lige hvad man vil, og man kan oven i købet bruge den som gæstebolig i løbet af året, når familien fra Bornholm pludselig kommer på besøg.DET ER DESIGN, der får os til at leve det gode sommerliv, som vi kigger på over de kommende sider.Design, som matcher alt det grønne, de varme dage, de overraskende byger og de lune aftener. Alt det, som bare gør sommeren til noget helt særligt, og som man aldrig bliver træt af.lars.hedebo@pol.dk Isamme øjeblik man sætter sig op på sin cykel efter en lang ferie i udlandet, oplever man en form for frihed i kroppen, som kan være svær at beskrive.

Tv-kokken, manuskriptforfatteren og restauratøren Adam Price fyldte 50 år i går, og det har ikke været et halvt århundrede, som han har danderet væk. Adam Price slog folkeligt igennem i Danmark med programrækken "Spise med Price", hvor han sammen med sin storebror, James Price, kokkererede ud fra deres afdøde fars principper om bl.a. "rigeligt smør". 

Spørger man forbundsformand i Kolonihaveforbundet Preben Jensen, er det ikke meningen at kolonihaver skal sælges for priser i millionklassen. "I kolonihavetanken er der et socialt sigte, hvor man gerne vil holde priserne nede, så alle kan komme til," siger Preben Jensen. 

Et 28-årigt medlem af Hells Angels-rekrutgruppen AK81 blev i går fremstillet i grundlovsforhør og varetægtsfængslet i foreløbig 11 dage.Sandsynligvis vil fængslingen flette sig sammen med afsoning af en dom på fem måneders fængsel, som rockerhvalpen har stående på ' bankbogen'.Med en tatovering på den ene hånd og en på siden hovedet tog den ranglede, unge mand plads i vidneskranken, mens hans anden hånd holdt fast om en bøllehat.Via sin advokat erkendte manden sig skyldig, men nægtede ellers at udtale sig i sagen, der ifølge anklager Jakob Buch-Jepsen udviklede sig om eftermiddagen 27.marts.Foran værtshusHer blev en politipatrulje sendt til værtshuset Grotten, der ligger på Sønder Boulevard på Vesterbro.Udenfor havde en mand trukket en våbenlignende genstand og affyret et skud mod en anden mands ansigt.Derefter var manden løbet fra stedet i retning af Fisketorvet.Da betjentene ankom til stedet, fremstod offeret ophidset og usammenhængende.Han forklarede, at det var sigtede, der havde gjort det, og at han var medlem af AK81.Skød mod ansigtetHan kendte AK81' eren, forklarede manden, som han havde en slags mellemværende med på grund af en kvinde og en samværssag - derfor havde de to et stridbart forhold til hinanden.Manden forklarede, at han havde siddet på værtshuset og drukket øl, da rockeren var kommet ind og gået hen til ham.Her havde sagt til ham, at han skulle gå med udenfor.Han havde rejst sig, taget sin jakke på og var gået med.Da de kom udenfor, havde rockeren trukket våbnet og affyret et skud mod mandens ansigt, hvorefter han stak af. Derefter dokumenterede anklageren forklaringen, som AK81' eren havde givet til politiet ved anholdelsen.Også han beskrev, hvordan der var uvenskab på grund af den omtalte samværssag.Den pågældende dag var han tilfældigt kommet gående på Sønder Boulevard, hvor han så den anden mand sidde inde på værtshuset.Smed våbnetHan var gået og havde bedt ham gå med udenfor. Her havde han trukket en startpistol, som han rettede mod mandens ansigt ' for at skræmme ham', stod der i politirapporten.Han havde affyret et skud og var løbet væk, hvor han undervejs havde smidt våbnet.Den sigtede fulgte anklagerens udlægning stille og roligt uden at gøre meget væsen af sig. Til slut gjorde anklageren rede for, at den 28-årige havde de fem måneders afsoning til gode, og forsvareren spurgte derfor, om ikke afsoningen kunne påbegyndes samtidig med varetægtsfængsling.Dommen havde han fået for noget vold og vold mod politimand. Det havde dommer Lisbeth Christensen ikke mulighed for at afgøre, men på anklagers anmodning blev den 28-årige varetægtsfængslet.fish@eb.dk .Da de kom udenfor, havde rockeren trukket våbnet Han havde en slags mellemværende med ham på grund af en kvinde.
Familiefnidder førte til skud med startpistol, hvor AK81' er skød for at skræmme ham.
Er der slet ingen i Borgerrepræsentationen, der stiller krav til arkitekturen, grønne områder og byliv, spørger den konservative John Wagner her i avisen 7. marts. Jo, det er der. Men det er bestemt ikke John Wagners konservative partifæller på Rådhuset, som desværre er mere optaget af at skabe en by for biler end for mennesker.Og desværre allierer Socialdemokratiet på Rådhuset sig alt for ofte med højrefløjen i spørgsmål om byudvikling, så der bliver taget mere hensyn til snævre kapitalinteresser end københavnernes ønsker.Eksemplerne står desværre i kø. Ørestad har vokseværk, og snart vil den nye bydel æde endnu et stykke af Amager Fælled.Denne gang er det området med den oprindelige strandeng, der er mest rig på naturoplevelser, blandt andet i form af sjældne plante-og dyrearter. En aftale alle partier på nær Enhedslisten står bag.Helt fra Amager Fælled kan man to kilometer væk se det første rædselstårn, der er skudt op i den nye bydel Carlsberg. Når vi bygger så højt, at huset kan ses fra store dele af byen, burde vi stille krav om større arkitektoniske kvaliteter. Men igen har et flertal af alle partier på nær Enhedslisten accepteret, at Carlsbergs nye højhus ikke kommer til at kaste glans på byen, men alene lange skygger over bydelen. Det mest triste er, at flertallet har givet tilladelse til at bygge en hel mur af højhuse.På Vesterbro har Enhedslisten også stået helt alene med kampen for at redde de historiske slagtergårde, som flertallet ville rive ned og erstatte med ensformigt boligbyggeri i glas, stål og beton. Heldigvis er de historiske bygninger indstillet til fredning, så den sidste rest af Vesterbros industrikvarter forhåbentlig kan blive bevaret.Retfærdigvis skal det dog siges, at vi også har eksempler på byggerier af høj arkitektonisk kvalitet, hvor bygherrerne har vist en reel interesse for at give noget tilbage til byen for den byggeret, de opnår med en lokalplan.Skuespilhuset er et godt eksempel. Bygningen er smuk, og der er tænkt i gode byrum, som københavnerne allerede har taget til sig i stor stil. Samtidig kunne vi nedlægge 500 parkeringspladser i gadeplan med opførelsen af det underjordiske parkeringsanlæg. Det har givet mere plads til mennesker, byrum og bynatur i området. På Sluseholmen skyder en helt ny bydel op med meget forskelligartede huse, et havnebad og andre muligheder for at udnytte havnens rekreative potentiale. Og i hjertet af København er Axel Towers et godt eksempel på, at højhuse kan være både smukke at se på, mens man med nye gode byrum giver noget tilbage til byen.Som John Wagner håber jeg dog på, at hensynet til mennesker og bynatur kommer langt højere på den politiske dagsorden, når vi skal fortsætte den eksplosive udvikling af København de kommende år. Flertallet på Rådhuset skal vise sig som borgernes repræsentanter, så København fortsat udvikler sig som en by for mennesker og ikke snævre kapitalinteresser.Morten Kabell (EL) er teknik-og miljøborgmester i København.Helt fra Amager Fælled kan man se det første rædselstårn, der er skudt op i den nye bydel.
Kommentar.
Tak for din musikalske gave - fem julesange af svingende kvalitet, som fint illustrerer din til tider lumre humor." Fik Lis Nok i Nat", spørger Sweethearts i en lummer udgave af José Felicianos "Feliz Navidad", og så Monrad og Rislunds "Frokost på Kontoret", hvor Lotte fik scoret og blev taget på bordet.Så er jeg større fan af Andens "Jul på Vesterbro" eller til nød "Jul i Angora".Og jo, i går var en god dag at mindes dit førstevalg: Greg Lake, som jeg ikke før har stiftet bekendtskab med.Det bliver ikke sidste gang, jeg hører hans "I Believe in Father Christmas".Igen spiller du en vigtig rolle i min dannelse, Uffe, for det er da en smuk julesang! Men det er lige før, jeg synes, den er smukkere i U2' s udgave.Det tør jeg godt skrive, fordi Greg Lake selv har udtalt sig endog meget positivt om den: I 2008 skrev han til U2-fansiden U2blog: »There is a strange thing about most cover songs in that they are usually never as good as the original version. However, just occasionally someone has the ability to come up with an original interpretation which they somehow manage to make their own.« Løst oversat: Det underlige ved cover-sange er, at de normalt aldrig er lige så gode som originalversionerne.Men en sjælden gang imellem lykkes det nogen at lave en original fortolkning, som de gør til deres egen.Og sådan et cover er U2' s version af "I Believe in Father Christmas" ifølge Greg Lake.Men nu synes jeg, du skal sætte Bing Crosbys "White Christmas" på og modtage din gave, som nok nærmere bliver en opgave.Du nægtede jo at købe en julestjerne til fru Helle, men så let slipper du ikke.Hvis ikke du vil have sådan én inden for døren, må du købe den til en anden.Og i denne tid, hvor vi skal være lidt gode ved hinanden, er det heller ikke helt dumt. Jeg synes, du skal forære en juleplante til nogen af dem her i byen, som har fortjent lidt lys i en mørk tid. Du får tre at vælge imellem.1. Østjyllands Politi har ikke haft et let år med grænsekontrol og en bandekon-flikt, som i det første halve år af 2017 krævede noget af en indsats. Jeg synes, alle betjentene fortjener en julestjerne til deling i kaffestuen.2. Så er der selvfølgelig letbanen, som nok kunne bruge noget pænt at kigge på i garagen.3. Sidst, men ikke mindst, synes jeg også, at De Hvii'e, som jeg ved, du holder meget af, fortjener lidt lys i en kold tid. Selvom det er begrænset, hvor meget jeg følger med i fodbold, forstår jeg dog så meget, at byens hold har brug for lidt flere mål.Når du har sovet to gange, er det anden søndag i advent.Kærlig Hilsen Marie-Louise
Jule(op) gaver.
Prøv at gætte hvorfor, ældre indvandrere vil klare sig bedre end etnisk danske ældre i fremtiden! DE FLESTE HERBOENDE indvandrere, der gifter sig via et arrangeret ægteskab, hvor man skriver en mere eller mindre livslang kontrakt om at blive i ægteskabet, kommer til at få et bedre ældreliv.I et studie publiceret i denne uge i The Journal of Neurology, Neurosurgery and Psychiatry bliver det slået fast med syvtommersøm, at mennesker, der lever livet som singler, har 42 pct. større risiko for at blive demente end dem, der er gift. Måske tror I, at et indvandrerægtepar på Nørrebro eller Vesterbro, hvor manden går fem skridt foran sin hustru, er udanske, usunde og mindreværdige i forhold til dem, der sidder lårene af hinanden. Men nu er det tid til at tænke radikalt anderledes.ET KÆRLIGHEDSÆGTESKAB, ET parforhold, der er skudt i gang i marts/ april måned, når foråret melder sin ankomst, og som måske slutter efter julefrokosten i november måned samme år, er ikke sundt. Efter et par forsøg vælger de fleste følelsesmæssigt sårede mennesker at leve et singleliv. De er mere eller mindre fremtidens demente, som kommer til at koste det danske samfund adskillige milliarder hvert år.Jeg fatter ikke, hvorfor Danmarks Statistik, Psykologforeningen, socialrådgiverne eller parterapeuterne ikke råber vagt i gevær, for det er hamrende usundt at leve som single.JEG ER IKKE fortaler for en genoplivelse af den gammeldags, traditionelle og konservative familieform.Heller ikke i den klassiske danske version fra halvtredserne, hvor far er familieforsørgeren, og mor er hjemmegående. Tværtimod.Kvinder udgør efterhånden halvdelen af arbejdskraften i de fleste vestlige lande, og flere husstande oplever, at det faktisk er kvinden, der tjener mest.Jeg mener, at et ægteskab i det postfeministiske og vidensbaserede samfund skal have andre funktioner end bare at være det sted, hvor man får opfyldt sit seksuelle behov.I USA viser undersøgelser, at veluddannede kvinder gifter sig oftere end deres medsøstre her i Europa, og der er faktisk en del mænd, der påtager sig den traditionelle moderrolle som den forælder, der afleverer og henter børn og passer hjemmet, mens stadig flere kvinder vælger karrieren.HERHJEMME HAR VI længe set, at mændene har påtaget sig flere opgaver i hjemmet -ægteskabet er blevet transformeret til en institution, hvor man er fælles om at opdrage børnene og om de hjemlige opgaver.Det synes jeg er den ideelle måde at leve livet på -så mangler vi bare at blive bedre til at få ægteskabet til at vare ved -og ende med at skabe lykke, tryghed og et ældreliv fri for demens, hvis man skal tage ovennævnte forskningsresultater for pålydende.'' Det er den ideelle måde at leve livet på? Mrutyuanjai Mishra har en bachelor i antropologi fra KU og en europæisk master i menneskerettigheder og demokratisering.Han er freelanceskribent, samfundsdebattør og skriver fast for Times of India.I BT skriver Mishra om det moderne familieliv og om udfordringer og muligheder i en globaliseret verden.
 DAGENS KLUMME I fremtiden vil ældre indvandrere klare sig bedre end etnisk danske ældre.
INDEN BANDEKRIGEN brød ud, besøgte jeg drengene på Den Røde Plads på Nørrebro.Drengene sad alle sammen med ryggen mod muren og kiggede ud over pladsen.Først da jeg satte mig foran dem, og en af dem løftede T-shirten for at vise mig sin pistol, gik det op for mig, at de holder øje med pladsen.MIT HJERTE SLOG ET ekstra slag, mens jeg prøvede at bevare roen. Hasan, som havde pistolen, ville skræmme mig. Jeg var kommet for tæt på.Jeg er selv fra bunden af samfundet og kender mekanismen. Dengang var Enghave Plads på Vesterbro ikke anderledes, end Den Røde Plads er i dag. Der var massive sociale problemer. Nogle af de unge var kommet ind på en kriminel løbebane, og sandsynligheden for, at vi kunne blive til politibetjente, murere eller lærere, var minimal.ALT DET VIDSTE VI godt.Det var nok også derfor, vi kaldte hinanden for taberbørn. Vores forældre var kontanthjælpsmodtagere, arbejdsløse og førtidspensionister, eller også drømte de om at blive det. Det blev heller ikke bedre af, at vi havde en tysklærer, der sagde: ' Det er utroligt at se, hvor meget I kæmper, når man ved, at I aldrig bliver til noget.' Men mange af os fik en uddannelse til trods for tysklærerens dom. Takket være de voksne, der rykkede tættere på, når vi skubbede dem væk, blev vi en del af det demokratiske Danmark. Vi overholdt loven og holdt af grundloven.TRO DET ELLER EJ, men sandsynligheden for, at drengene på Nørrebro får en uddannelse, er i dag langt større, end at de bliver bandemedlemmer. Man er først mønsterbryder på Nørrebro, når man er Loyal to Familia og ikke Loyal to Danmark.Men hvad skal der til, for at det skal lykkes for dem alle sammen? Først og fremmest skal drengene selv gøre op med offermentaliteten.Så længe de ikke tager et personligt ansvar for deres eget liv og forventer, at alle forandringer skal komme fra danskerne og Danmark, vil de fortsat stå ryggen mod muren.BETYDER DET, AT alle vi andre skal trække os tilbage, da ansvaret ikke er vores? Nej, det mener jeg ikke. Kriminelle miljøer har altid trukket i de unge. Samfundet skal kunne give de unge noget, som de vil være bange for at miste.Gode rollemodeller, der inviterer dem indenfor i det demokratiske fællesskab. Uddannelse og arbejde, der får dem væk fra banderne på gaden.Hasan mødte jeg igen senere på Nørrebro.Han var færdiguddannet som murer og havde lagt kriminaliteten bag sig. Nogen havde åbenlyst ikke opgivet ham.Vi må aldrig opgive de udsatte unge.Uanset om de hedder Brian eller Hasan.Hasan, som havde pistolen, ville skræmme mig. Jeg var kommet for tæt på
Opinionen.
Goods Østerbrogade 44, 2100 København ØDer findes en række københavnske herretøjsbutikker, som altid er først med det nye. En af dem hedder Goods og ligger på Østerbrogade med udsigt til Søerne. Hos Goods kan man købe fede solbriller, cool sneakers, pæne herresko og lækkert tøj. Her er fokus på både design, materialer og kvalitet, og det kan i den grad ses på udvalget af varer. På hylderne finder du bl. a. mærker som A. P. C., Common Projects, Our Legacy, Capital Goods, Folk, Aspesi, Mackintosh, Nanamica, Barena og Sunspel.Herrernes Magasin Nørregade 20, 1165 København KNår man kommer ind i butikken, får man nærmest lyst til at hoppe i et jakkesæt og iføre sig slips med det samme - også selvom man er kvinde. Butikken er stilet, gennemført og tjekket. Her kan du glemme alt om hængerøv i bukserne og stumpede ærmer, her skal tøjet sidde perfekt. Man får kyndig og personlig vejledning af butikkens skarpe personale, der gør det til en fryd at handle i Herrernes Magasin.Butikken har eksisteret siden 1995 og byder på mærker som Van Gils, Hugo Boss, Lundströms, Pal Zileri, Cerruti og Calvin Klein.Packyard Elmegade 22, 2200 København NTilbagelænet, cool og klassisk. Sådan kan den lille herretøjsforretning Packyard beskrives. Butikken, som slog dørene op for første gang i 2015, mikser det skandinaviske look med outdoorinspireret stil, og mærker som The North Face, Karhu, Zanerobe, 66 North, Stussy og Douchebags pryder bøjler og hylder. Udover at være leverandør af lækkert tøj til de københavnske mænd arrangerer Packyard events som udstillinger, ferniseringer, fredagsbarer og Distortion-fester i det livlige Elmegade-kvarter.Soulland Gammel Kongevej 41, 1610 København VDet danske herrebrand har netop åbnet en ny butik i det spirende kvarter ved Tullinsgade og Værnedamsvej på Frederiksberg.Hele facaden er malet i en lækker blå nuance og selve butikken er lys og tjekket indrettet med fine farver. I butikken kan man købe store dele af kollektionen samt de mini-kollektioner Soulland løbende lancerer i samarbejde med andre kendte brands. I sommeren 2016 var det Nike SB og amerikanske Eric Koston, der kreerede en kollektion sammen med Soulland.W19 Istedgade 64, 1650 København VI september 2016 slog W19 dørene op på Vesterbro. Butikken er en ny afdeling af Wardrobe19, der de seneste seks år har solgt tøj i Indre By. I den nye butik W19 satser man primært på nye og ukendte mærker, der er på vej frem. I butikken kan man finde mærker som L'Homme Rouge, Uncle Bright, Filson, Grenson, Livid, NN07 og Hansen. Butikken er lækkert indrettet med lyse, nordiske farver og rå gulve. Loftet er et helt unikt glasloft, der er med til at give en særlig eksklusiv følelse.
ER:.
60 I MORGEN. Det fortælles, at Prami Larsen er »en usynlig, men alligevel allestedsnærværende faktor i den danske filmbranche og har været med til at forme mange af dansk films talenter undervejs i deres filmkarrierer«. Som leder af Filmværkstedet på Det Danske Filminstitut, nu Filmværkstedet/København, har han været ansvarlig for at få øje på og støtte nogle af de mennesker, som i dag dukker op i rulleteksterne på lærreder og skærme.Navne som Christina Rosendal, Fenar Ahmad, aktuel i efteråret 2016 med spille-filmen ' Underverden', og Jeppe Gjervig Gram, som stod bag tv-serien ' Bedrag', har alle skabt nogle af deres første værker i løbet af Prami Larsens tid på Det Danske Filmværkstedet.Fødselaren er uddannet cand. comm.fra RUC og blev ansat som leder af Filmværkstedet i 1995 efter nogle år som freelancefilmklipper og manuskriptforfatter.Hans første opgave var at flytte hele arbejdspladsen fra Vesterbro og ind i det dengang helt nye filmhus i Gothersgade.Siden stod han for skiftet fra analog til digital filmproduktion på Filmværkstedet, og senest har han bevirket, at Det Danske Filmværksted er blevet skilt fra sin moderorganisation, Det Danske Filminstitut, og er blevet en selvstændig selvejende fond, men stadig med samme formål: At få øje på og give støtte til nye talenter i den danske filmbranche.Undervejs har der været mange små og store projekter, som har haft Prami Larsens interesse. De fleste af projekterne har som fælles mål at introducere børn og unge for filmmediets muligheder.Han er en af idépersonerne bag Film-X i Filmhuset i Gothersgade, hvor børn kan prøve kræfter med filmproduktion. Det er nemlig vigtigt for Prami Larsen, at børn og unge mennesker kan blive fortrolige med og få adgang til den teknologi, der kan hjælpe dem med at forløse de fortællinger, de har på hjerte, gennem levende billeder. Han fik tidligt øje på, hvordan internettet kunne bruges til nye fortælleformer og filmdistribution, og inden da var han med til at producere nogle af de første eksperimenter med interaktive film i Danmark.Prami Larsen har hele vejen igennem sit arbejdsliv været optaget af projekter, der har som mål at gøre adgangen til den danske filmbranche tilgængelig for børn og unge fra alle miljøer. Visionen er at give unge, der ikke kommer ind på de formelle uddannelser, mulighed for at alligevel at arbejde med film og levende billeder.Lige nu står Prami Larsen bag flere samarbejdsprojekter, der arbejder for at samle udvikling af filmtalenter. Drømmen er at samle alle de kræfter, der arbejder for at udvikle danske filmtalenter uden for den statslige filmskole, i en organisation: Screen Base Copenhagen.Pol.

Den legendariske amerikanske filminstruktør Brian De Palma begynder i juni at optage de første scener til en danskproduceret actionthriller, som blandt andet foregår i de københavnske gader.Det fortæller den danske producer Michel Schønnemann til Berlingske, der også kan afsløre, at filmens hovedrolleindehaver bliver den danske ' Game of Thrones'-stjerne Nikolaj Coster-Waldau.Derudover tæller filmens cast også den sexede ' Mad Men'-skuespiller Christina Hendricks, samt det som Michel Schønnemann betegner som en ' solid række' af danske skuespillere, hvis navne ikke endnu kan afsløres.»København spiller en stor rolle i handlingen, og vi optager på locations i Indre By, på Frederiksberg og Vesterbro,« siger Michel Schønnemann.Titlen på filmen bliver ' Domino', og manuskriptet er udviklet i et samarbejde mellem den norske manuskriptforfatter Petter Skavlan, der blandt andet leverede manus til den norske ' Kon-Tiki', og Michel Schønnemann.Filmen handler om en dansk politimand (Coster-Waldau), der tager sagen i egne hænder, da hans makker myrdes, og som får hjælp af en udenlandsk efterforsker, spillet af Christina Hendricks. Gradvist bliver de klar over, at den mand, som de jager, er en hemmelig CIAagent på jagt efter ISterrorister, og derved berører handlingen de senere års europæiske terrorattentater.Den 76-årige Brian De Palma har en række storfilm bag sig som Al Pacino-hittet ' Scarface' og Tom Cruise-filmen ' Mission: Impossible' og er stadig i fuldt vigør som instruktør.»Han er fuldstændig frisk og arbejder 18 timer i døgnet. Jeg ved ikke, hvornår han sover. Det er ret imponerende,« siger Schønnemann.Manus overbeviste De Palma Det var angiveligt filmens manuskript, der overbeviste Brian De Palma om at vende tilbage til action-genren (hans sidste film var kriminalfilmen ' Passion' fra 2012 med bl. a. svenske Noomi Rapace), og det var De Palmas navn, der fik filmens finansiering til at falde på plads.Peter Garde, executive producer på flere af Lars von Triers film, har medvirket til at rejse filmens budget på 6,4 millioner euro (47,6 mio. kr.), og producerne bag filmen kommer fra flere europæiske lande. Udover Schønne Film medvirker det franske selskab Backup, det spanske Maestranza og det belgiske Zilvermeer.Optagelserne i København foregår i juni og juli, og der forventes dansk premiere på filmen i februar 2018.krl@bt.dk 

Den nu 41-årige Anders Matthesen har siden gennembruddet i DR's børneradio mod slutningen af det forrige årtusind været en af landets mest originale og konstant fornyende standup-komikere, der også har opnået stor succes inden for både tv (' Jul på Vesterbro') og film (' Terkel i knibe') - nå ja, så var han jo også formidabel som Simon Spies i musicalen ' Simon' på Østre Gasværk.Der er med andre ord tilsyneladende ikke meget, den mand ikke kan. Det skulle da lige være at rappe. Men det kommer ikke uden omkostninger.Det kan man forvisse sig om i Pernille Rose Grønkjærs dokumentarfilm ' Den anden side', hvor vi kommer ret tæt på både kunstneren og mennesket Matthesen.Memory laneGrønkjær og hendes kamera har fulgt ham gennem fire år - fra 2012 til 2016. Det vil sige, fra han begynder de indledende øvelser til showet ' Anders', der havde premiere i 2013, og frem til forberedelserne på showet ' Shhh' fra 2016. Vi er med både på teatret, i privaten og ikke mindst i bilen og kommer også på et tur ned ad memory lane i barndomskvarteret Albertslund. Tilsat masser af arkivmateriale.' Den anden side' viser med al ønskelig tydelighed, at tingene ikke kommer nemt til Matthesen, selv om resultatet stort set altid virker fuldstændig ubesværet. Men det er jo netop kunsten.Tvivl - ikke mindst på eget talent og formåen - er en konstant følgesvend, og derfor gør det oprigtig ondt, når anmelderne slagter en, som det er tilfældet her med pladen ' Villa Peakstate'.Benhårdt arbejdeMen tvivlen om frustrationerne omsættes heldigvis til benhårdt arbejde og en nærmest skræmmende perfektion, som i den grad kan ses og høres. At være sjov er skam en yderst alvorlig sag.Sparringsarbejdet med manageren og ægtefællen Cemille Rosenberg Matthesen fylder også meget i filmen, og det virker i det hele taget ikke, som om der er stukket noget under stolen.Matthesen er heldigvis interessant nok til at kunne bære al opmærksomheden, og Grønkjær formår den svære balancegang at holde sig fra det decideret private i dette meget personlige portræt.Og synes man som undertegnede, at den kunstneriske proces er spændende at overvære, er der masser at komme efter. Filmens soundtrack komponeret af Jonas Struck er kun endnu en bonus.hq@eb.dk At være sjov er skam en yderst alvorlig sag.
' Den anden side' kommer meget tæt på den succesfulde komiker Anders Matthesen.
Morten Pedersen, 32 år, er ansat som direktør hos Diningsix. Han får det overordnede administrative ansvar for at skabe organisk vækst og opretholde den høje standard i fire restauranthuse: Slap Af, Köd Aarhus, Köd KBH og Köd Vesterbro. 

Stemningen er mere til gravøl end guldøl for Carlsberg i Storbritannien. 
Carlsberg kæmper mod langvarig krise i England. Ølhipster kan vise vej til succes. 
Der skal ikke bare talent, men også held til, hvis man vil klare sig i den danske film -og teaterbranche. Især handler det om at få foden inden for kort tid efter teaterskolen, for gør man ikke det, kan man være ilde stedt. Der kommer sådan cirka 18 nye talenter allerede året efter, så det er bare om at bide sig fast.Bedre start end den, der blev Natalie Madueño til del, kan man næsten ikke ønske sig.Med rollen som den nyuddannede jurist Claudia, der bliver hvirvlet ind i økonomisk svindel på højt plan, i DRs søndagsserie »Bedrag«, stiftede danskerne bekendtskab med et helt nyt talent, der virkede som om hun aldrig havde bestilt andet end at stå foran et kamera.Rollen fik hun allerede, mens hun gik på teaterskolen. Det var hendes blanding af sårbarhed og pludselig brutalitet, der fik filminstruktøren Per Fly overbevist om, at kvinden med den mørke, naturlige skønhed var den rigtige til rollen. Kvaliteter, hun også udviste som genstand for alles begær i Mikkel Munck Fals' spillefilm »Swinger«, kan man tilføje.Også på teatret fik hun sidste sæson lov at vise, hvad hun kunne, da hun blandt andet var den uskyldigt anklagede dronning Hermione i Katrine Wiedemanns Reumert-nominerede opsætning af »Et vintereventyr« på Republique -vis a vis »Bedrag« -kollegaen Esben Smed.Hun var, ifølge Berlingskes anmeldelse, »lige til at forelske sig i -med en fin trods nede under det stakkels«. Rollen havde hun endda indstuderet på kort tid, da Sofie Gråbøl meldte forfald. Og Shakespeare fortsatte hun med, da hun i sensommeren spillede Ofelia under åben himmel i »Hamlet« på Kronborg. Oven i købet på engelsk.Instruktører, hun har arbejdet med kalder hende målrettet, ambitiøs og uforfængelig, og en skuespiller, som har en metode. Samtidig er hun helt ydmyg over for jobbet. Selv siger hun, at hun simpelthen ikke kan undvære at spille skuespil.»Det er en interesse for livet. At blive præsenteret for noget, jeg ikke aner noget om, og så få lov til virkelig at nørde igennem med det og koncentrere sig fuldt ud om det. For så dagen efter at gå videre til noget helt andet,« sagde hun i et interview med Berlingske sidste år.Skuespil er ikke terapi, men det giver hende mulighed for at folde sig ud og undersøge, hvad livet og menneskepsyken rummer.»Jeg får lov til at komme ud i ekstremer, som jeg aldrig selv ville vove. Jeg får lov at opleve noget, som ligger langt fra mig selv.«.jso@berlingske.dk Fakta: Natalie Madueno blå bogHun er opvokset på Vesterbro med en far, som er spansk og en dansk-kroatisk mor.Hun er uddannet fra Statens Scenekunstskole 2010-2014.Hun har medvirket i filmene »Råzone«, »Lev stærkt«, »Tordenskjold og Kold« og »Swinger«.
30 i morgen. Pludselig stod hun der i DRs søndagsserie »Bedrag«, som et helt nyt talent, der virkede som om hun aldrig havde bestilt andet end at stå foran et kamera.
Hop på bussenEn marionetdukkepavillon, et spiraltårn af ord, en »lyttehave« og et Foucalts pendul. Kunst i det offentlige rum er andet og mere end gavlmalerier.I forbindelse med Copenhagen Art Week arrangerer Statens Kunstfond den 31.8. tre busture til en række nye kunstoplevelser i det offentlige rum, med deltagelse af flere af de aktuelle kunstnere. På busturen gennem Vesterbro vil Henrik Plenge Jakobsen og Lasse Krogh Møller fortælle om egne værker, mens Elsebeth Jørgensen og Hartmut Stockter deltager på turen til Bispebjerg Hospital, hvor deres værker »Lyttehaven« og »Marionetdukkepavillonen« kan opleves. Den sidste tur går mod Amager, hvor Milena Bonifacini og Peter Callesen viser værker på Københavns Universitet.Bus med afgang fra Polititorvet i København 31.8. kl 12, 14.30 og 17 Hver tur tager cirka to timer.Fællessang i havnebussenDer er stor sandsynlighed for en festlig start på weekenden, når kunstner Hannah Anbert opfører sin pop-musikalske performance Human Resource Management Song for passagererne på Movias Havnebus rute 992 i tidsrummet 15 - 18. Her får velkendte popnumre en helt ny betydning med nye tekster om HR, stresshåndtering, networking og andet, der hører det moderne arbejdsliv til.Passagererne opfordres til at synge med efter omdelte sangtekster.Movias Havnebus 992 København 1.9. kl 15 - 18.Egyptiske toner på PapirøenArtBar er Copenhagen Art Weeks sociale mødested på Papirøen, der hver aften byder på et nyt, gratis, program. Fredag den 1. september vil den verdenskendte Egyptiske multimediekunstner Hassan Khan optræde med en eksklusiv performance, der byder på samplede og streamede lyde, der trækker på klassisk arabisk musik, minimalisme og electronica. Arrangementet afholdes i samarbejde med CODE Art Fair.ArtBar Kajen foran kunsthallen Copenhagen Contemporary på Papirøen. 1.9.19 - 21.Endagsfestival for ørerneUnder Copenhagen Art Week afholder Artoteket en endagsfestival, hvor forholdet mellem lyd og kunst undersøges og udfoldes. Her vil være både talks, installationer, film, musik, mad og workshops, med fokus på hvordan lyd og kunst hænger sammen og påvirker hinanden. Du kan blandt andet komme på workshop med TRA ART, opleve Agnes Christensens videoværk »Tidsforskydninger«, blive gjort klogere på lyd og musik som arbejdsredskab og meget meget mere.»Lyden af kunst« Artoteket, Baggesensgade på Nørrebro 2.9. kl. 12 - 19.Benzin på tankenDen svenske kunstner Andreas Emenius inviterer lørdag den 2. september på en unik »audiovisuel totaloplevelse« på den nedlagte Statoil tankstation på Sundholmsvej på Amager. Det helt nye værk »COMING BACK FROM THE GAS STATION, EVERYTHING MELTS THROUGH US« omfatter levende musik, video og installation i en undersøgelse af nostalgiske pop-kulturfænomener og lover »en refleksion over tankstationen som et produkt af en snart forældet teknologi«. »COMING BACK FROM THE GAS STATION« Sundholmsvej 59 2.9. kl 20.30.lks@berlingske.dk 
Copenhagen Art Week lægger i disse dage an til slutspurt frem mod afslutningen 3. september. Oplev blandt andet disse fem unikke events.
Unicef Danmark har de senere år oplevet en positiv udvikling af bidragene, ikke mindst fra virksomheder, fonde og større private donorer. Området styrkes nu yderligere, når Hanna Line Jakobsen tiltræder en nyoprettet stilling den 1. september. Samtidig ansættes en ny fundraisingchef.Hanna Line Jakobsen får titel af udviklingsdirektør og bliver i direktionen ansvarlig for at udvikle partnerskaber og samarbejde med virksomheder, fonde og større private donorer. Opprioriteringen af partnerskaber sker blandt andet med baggrund i FN's Verdensmål og den øgede interesse i at medvirke til at udvikle bæredygtige løsninger, som Unicef oplever fra både fonde, virksomheder og private donorer.Hanna Line Jakobsen brænder oprigtigt for at gøre en forskel for særligt udsatte mennesker. Men som hun har udtalt i et portræt på altinget.dk, har hendes motivation ikke noget med medlidenhed at gøre: " Jeg har fuldstændig allergi over for dem, der agerer ud fra en tanke om, at det er synd for nogen, og nu skal vi hjælpe dem. For der er ikke nogen, der får det bedre af, at vi synes, det er synd for dem.Der er nogen, der får det bedre af, at man ved, hvad man foretager sig; at man er velforberedt og velorganiseret og gør et ordentligt stykke arbejde." Hanna Line Jakobsen er 36 år og kommer fra en stilling som projektchef i Det Obelske Familiefond. Derudover har hun de seneste tre år været præsident for Røde Kors. Før det var hun landsformand for Ungdommens Røde Kors.Hun har ud over sin kandidatuddannelse fra RUC en diplomuddannelse i ledelse og læser for tiden en MBA." Det er altid børnene, som har gjort stærkest indtryk på mig, lige siden jeg startede som frivillig for 20 år siden for at give udsatte børn ferieoplevelser - samt i årenes løb på mine rejser. Og der er desværre nok at gøre for børn, når de ude i verden stadig dør af underernæring og simple sygdomme, som vi kan forhindre. I Røde Kors har jeg bidraget til vækst for at kunne hjælpe flere ved at gøre kagen større. Det samme vil jeg nu gøre som udviklingsdirektør hos Unicef," siger Hanna Lina Jakobsen i forbindelse med sit jobskifte.Hun er vokset op i Odder med sine forældre og to mindre brødre. Hendes mor og far er skolelærere, men videreuddannede sig begge til henholdsvis psykolog og skoleleder.I barndommen i Odder sang hun blandt andet i kirkekor i Odder Kirke - og har stadig sin barnetro i behold den dag i dag.Hanna Line Jakobsen bor sammen med sin mand og to børn på 11 og 8 år på Vesterbro i København. Hun står tidligt op for at få lidt arbejde fra hånden, inden hun vækker sine børn kl. 7 og får dem i skole. Ofte bliver det også til en morgenløbetur, for som tidligere springgymnast vil hun gerne holde sig i god fysisk form.navne@k.dk 
portræt At være velforberedt, velorganiseret og gøre et ordentligt stykke arbejde er den bedste vej til at hjælpe andre, mener Unicefs nye udviklingsdirektør Hanna Line Jakobsen.
Man kan mene meget om TV2s solskinstime og seerhit »Badehotellet«. Hvor god den faktisk kunne være hele tiden, men altså kun ind imellem er, viser Anette Støvelbæk, som den stakkels fru Frigh, som nok ikke er helt så stakkels alligevel.Mon ikke hun er på vej til at gennemleve en Maude Varnæsk vækkelse? Sådan som hun først har været holdt nede af sin dumme mand, men ved sæsonens udgang fik nok og nu skal stå på egne ben? Smukt sitrende har Anette Støvelbæk spillet denne gradvise frigørelsesproces fra småsippet sladretante til noget nær et rigtigt menneske.Hvad det angår, kan grosserermadammens udvikling godt ligne Anette Støvelbæks egen.Hun har gang på gang måttet kæmpe sig ud af den bås, man gerne har villet placere hende i, siden hun slog igennem som den forsigtige, nervøse bagerjomfru, der skal lære at sige ja til livet i Lone Scherfigs filmsucces »Italiensk for begyndere (2000).Sød og køn eller pæn, pernitten og lettere neurotisk hæmmet har været nogle af de muligheder, man har stillet hende i udsigt. Det har hun heldigvis kunnet gøre oprør mod, ikke mindst på teatret, hvor hun har haft et flittigt arbejdsliv på en lang række scener og i mange tonearter.»Jeg kan godt blive misundelig og tænke hvorfor fik jeg ikke tilbudt den rolle, eller får jeg aldrig lov til at spille noget helt andet, end jeg plejer,« sagde hun for nogle år siden til Berlingske.»Men som tiderne er, skal jeg ikke klage. Jeg er mere heldig end mange kollegaer,« forklarede hun.Et afgørende bevis på, hvad der gemte sig i hende, fik hun lov at vise i Betty Nansen Teatrets spidsformulerede indvandrersatire »Ondt blod«, hvor hun som en lærerinde, der har fået nok af sin uvorne klasse, svingede pistolen: »Og lyslokkede Anette Støvelbæk med den sympatiske udstråling og sansen for det neurotiske er ideel casting som lærerinden, der kæmper for ørenlyd,« skrev vi her i avisen.En krise, hun gennemløb, da hun var i midten af trediverne, er hun kommet over.Pludselig var der ikke noget at lave, og det afstedkom en tvivl på det fag, hvor man let kan blive i usikker om, hvorvidt man har lov til at stille sig op på en scene.Hun blev heldigvis.»For jeg har ikke lyst til at lave noget andet.Og heldigvis bliver den kerne, man har indeni, stærkere og stærkere, så jeg er blevet bedre til at tackle den dobbelthed, jeg har i forhold til mit fag« sagde hun i førnævnte interview.jso@berlingske.dk Fakta: Anette StøvelbækBlå bogBor på Vesterbro.Gift med skuespillerkollegaen Lars Mikkelsen, med hvem hun har to sønner.Vokset op på Amager i Urbanplanens betonbyggeri.Faren var socialrådgiverfar, moren pædagog.Optaget på Skuespillerskolen ved Odense Teater som 25-årig efter bla. at have været på gøglerskole.TV-serier bl. a. også serierne »Forsvar«, »Krøniken« og »Lærkevej«.
50 i morgen. Anette Støvelbæk lægger ikke skjul på, at hendes vej gennem dansk film og teater er kantet med tvivl, had og kærlighed.
Flere p-pladser, flere cykelstier og flere fleksgader med plads til byliv og grønne oaser er nogle af punkterne i den kommende mobilitetsplan, som torsdag blev diskuteret af Aarhus Byråd.Mobilitetsplanen, som skal afløse den hidtidige tra-fikplan fra 2005, skal sendes i høring blandt kommunens borgere.Men selv om byrådet overordnet er positivt indstillet over for den nye trafikplan, så er der enkelte torne, mener bl. a. Det Konservative Folkeparti, som i første omgang sendte sagen til udvalgsbehandling.»Der er lagt op til øget beboerparkering, hvilket vi gerne vil se nærmere på, inden mobilitetsplanen kommer i høring,« sagde Steen Stavnsbo (K).Mobilitetsplanen lægger bl. a. op til lettere adgang til grønne områder for alle borgere, mindre biltrafik i midtbyen og mindre støj og luftforurening.Årsagen er, at de aktive transportformer som cykling og gang skal have bedre vilkår i byen. Også den kollektive trafik skal ifølge mobilitetsplanen opgraderes med letbanens etape 2 og flere hurtige bus-linjer i takt med, at indbyggertallet i Aarhus vokser. Men biler skal også kunne komme rundt i byen, fremgår det af planen.Der skal være flere p-anlæg, og så skal biltrafikken først og fremmest afvikles på de store vejnet. Derfor skal mulighederne for at tage smutveje gennem boligområder begrænses.»Vi bliver flere, som skal deles om den samme plads.Derfor skal der skabes plads til bedre byliv med flere muligheder for ophold i gaderne.Men det skal stadig være let at komme til midtbyen i bil. Derfor skal vi også skaffe flere p-pladser til bilerne,« sagde Kristian Würtz (S), rådmand for Teknik og Miljø, under byrådsdebatten.Aarhus Kommune har udpeget forskellige virkemidler, som kommunen vurderer vil forbedre trafikken i byen på sigt. Herunder bl. a., at der udpeges et overordnet vejnet, som klart signalerer ruter til de store p-anlæg og andre vigtige mål i midtbyen.Der skal også sikres bedre muligheder for at skifte mellem forskellige transportformer, ligesom der skal arbejdes med varedistribution, så antallet af tunge køretøjer i midtbyen samt støj og forurening kan reduceres. De nuværende allé-gader skal nedklassificeres, så de ikke længere fungerer som en fordelingsring for biltrafik, og så skal Vesterbro Torv og Banegårdspladsen omdannes for at prioritere bylivet samt de aktive og kollektive transportformer.maria.dalhoff@jp.dk 
Stor opbakning i byrådet til ny trafikplan for Aarhus. Byrådet var dog ikke helt klar til at sende planen i høring.
Far's Dreng Ny Adelgade 7, 1104 København KFarverige og fotogene anretninger i små, pæne skåle. Maden hos Far's Dreng er lige til at smide på Instagram, men den kan meget mere end at se godt ud på billeder. På den hyggelige café i to etager kan man starte dagen med søde vafler, sprød croque madame, hjemmelavet lemonade og skyr pyntet med spiselige blomster, og senere på dagen kan sulten stilles med smørrebrød, økologisk cowboy-toast og avocadomadder. Far's Dreng ved man, hvor man har. Han er artig og gør, hvad han kan, for at forkæle sine gæster.Mad &amp; Kaffe Sønder Boulevard 68, 1720 København VGode råvarer, kærlighed og en af byens hyggelige solskinspletter på Sønder Boulevard har gjort Mad &amp; Kaffe til café-og Instagram-darling. Mad &amp; Kaffe går op i friske, hjemmelavede og økologiske råvarer fra velrenommerede leverandører som bl. a. stjernekokken Daniel Letz, bageren Vores Brød samt øl fra Nørrebro Bryghus. Om morgenen kan man sammensætte sit personlige morgenbræt via et afkrydsningssystem, så man kan vælge præcis det, man har lyst til.Restaurant Marchal Kongens Nytorv 34, 1050 Kbh KDer er brunch, og så er der luksusbrunch. Hver søndag pynter Restaurant Marchal på Hotel d'Angleterre op til brunch. Og i vanlig ekstravagant stil får den ikke for lidt. Her er nemlig både god champagne, østers, kammuslinger, perlehønebryst, laks, torsk, lam, kalveculotte og profiteroles for bare lige at nævne toppen af isbjerget og på trods af prisskiltet på 595 er brunchen faktisk næsten umulig at få bord til - den er nemlig altid udsolgt flere måneder ud i fremtiden.MASH Bredgade Bredgade 20, 1260 København KMASH Skovriderkroen i Charlottenlund har ramt bulls-eye med deres brunch i det nordsjællandske, så de har lavet en copypaste og sendt konceptet til Bredgade. Brunchen byder blandt andet på godter fra det europæiske og amerikanske køkken -naturligvis også steak og bearnaise, og man kører efter devisen - kvalitet over kvantitet. Hvis man er i ægte weekendhumør, kan der også købes forskellige champagner og cocktails til bordet.F. eks. en Breakfast-margarita med appelsinmarmelade i.Neighbourhood Istedgade 27, 1650 VesterbroDet er alligevel ikke hver dag, man får en pizza-brunch. Men så igen, Neighbourhood er heller ikke helt som de andre. Det er til gengæld Vesterbros pizza/ cocktail-hangout nr. 1, for alle der vil smage pizza vol. 2.0. Og den fås faktisk også som brunch hver lørdag og søndag kl. 10-15, hvor et kæmpe spækbræt er fyldt med alle de gode sager, der gør en god morgen endnu bedre -inklusiv selvfølgelig en lille brunch-pizza. Jamen, hvorfor egentlig ikke?.
ER:.
En af de tidens helt store danske madtendenser hedder sjovt nok ' street food' - ikke gademad.Det går groft sagt ud på at åbne en gammel, beskidt, centralt beliggende lagerbygning op for restauratører, som fra små, primitive køkkener kræver omtrent 80-100 kroner for en enkel anretning i bambusblad-emballage.Eller som initiativtagerne typisk formulerer det: ' Gastronomiske iværksættere går sammen i kollektiver og fejrer global mangfoldigheden af fødevarer med vægt på lokale sæsonråvarer - uden kemi og halvfabrikata.' Købestærke lokale og udenlandske slum-turister står så i kø for som ' foodies' at købe måltiderne.Hård kritikMen rumler det efterfølgende lidt i mave-tarmsystemet, kan det skyldes, at fødevaresikkerheden ikke ligefrem er imponerende.Ekstra Bladets Maddetektiv har tjekket Fødevarekontrollens kontrolrapporter.Eksempelvis har samtlige 36 boder i Copenhagen Street Food på Papirøen i København fået hård kritik for at bryde den fødevarelov, der primært skal sikre kunderne mod sygdom.Lukkede hele madhallenNul procent af dem har gjort sig fortjent til en såkaldt elitesmiley for høj madsikkerhed over en længere periode.Det har til sammenligning 59 procent af madstederne i det øvrige Danmark i gennemsnit.Eksempelvis har Fødevarekontrollen ved et enkelt tilfælde simpelt hen lukket hele hallen på Papirøen, fordi området ude bagved var blevet en losseplads, hvor fugle sad og åd af maden.Det har regelmæssigt knebet med hygiejnen: Det har været beskidt og manglet adgang til at vaske hænder. Der har manglet sikring mod skadedyr, og mad-temperaturer har været helt ude af kontrol. Og så videre.Også hovedstadens helt nyåbnede street-food marked, Westmarked på Vesterbro, har fået hug. Fødevarestyrelsen har allerede ti gange uddelt reprimander, men Westmarkets direktør, Christian Kofoed, siger, at han er af den opfattelse, at der slet, slet ikke er problemer, oplyser han kortfattet til Ekstra Bladet.Bedre i AarhusDe aarhusianske streetfoodmarkeder klarer sig ifølge Fødevarestyrelsens stikprøver bedre end de københavnske.En har dog undladt at sikre en bod mod rotter og gemt en kritisk kontrolrapport, mens en anden har fået en bøde for at forsøge at bilde folk ind, at nogle brød-blandinger skulle kunne hjælpe mod autisme, Parkinsons, demens, Alzheimers, sklerose, skizofreni, depression og andre psykiske lidelser.Hvilket selvfølgelig var løgn.k@eb.dk Det har været beskidt og manglet adgang til at vaske hænder.
Overvej, om du tør spise dansk gademad, for Fødevarekontrollen er helt oppe i det røde felt.
Udknaldet og dunkel folkSpor af jazz... men er det nu også jazz? Ja, det kan man altid diskutere, når en musiker som Haley Fohr under navnet Circuit des Yeux bevæger sig improviserende hen over gamle genreskel og finder nye (dunkle!) musikformuleringer.Udgangspunktet er nok mere en udknaldet og hjemsøgt variant af folk langt ude på landet end den tilrøgede jazzklub i storbyen. Og Fohrs dybe, urolige stemme med sin hale af mareridtsforestillinger er også mere til den eksperimenterende maleriske side end et ekko af en sensuel jazzdiva.Men man kan også smide de fastlåste begreber til side og følge med ud ad de spor af jazz, der i snart ti år er løbet gennem Circuit des Yeux' dramatiske vildnis af støjsignaler, hypnotiske rytmer og disorienteret skønhed.For at Circuit des Yeux er noget helt særligt, står til gengæld ikke til diskussion.Circuit des Yeux. 10. feb. kl. 21. Alice, Kbh. N.WWW alicecph.com.De vilde hjerterEksperimenter i Aarhus. Efter en årrække som den drømmende stemme i front for synthgruppen Ice Cream Cathedral er Anja T. Lahrmann (billedet) gået solo som Excelsior.Først forsvandt hun ind i computerens kompositoriske muligheder, og for et år siden kom hun ud igen med et mere enkelt vævet udtryk og navnet Excelsior. Men stemmen er stadig dragende og fuld af tusmørkefornemmelser. Nu bare iklædt klangflader, der folder sig langsomt ud.Excelsior er en del af Vinterjazz-festivalens Wild At Heartserie.Her samles en række eksperimenterende kvindelige komponister. Blandt andet også det mere kontante Ydegirl, der deler navn med mosefundet af en teenagepige fra oldtiden, og en lang række andre navne.Trænger man til at blive skubbet lidt ud af kurs, er serien med de vilde hjerter værd at gå på opdagelse i.Excelsior + Ydegirl. 16. feb. kl. 20. Radar, Aarhus.WWW radarlive.dk.Kirken vendt på vrangenRummet som instrument. Eliaskirken på Vesterbro bliver ikke bare forvandlet til et koncertrum, når makkerparret Anders Vestergaard og Anders Bech Pilgaard indtager stedet som Laser Nun. Kirkerummet bliver et instrument i sig selv.Med værket ' Transcedens' vil Laser Nun skabe en koncertinstallation af hjemmebyggede feedback-systemer, trommer og guitar. I spændingsfeltet mellem jazz og noise vil publikum fysisk opleve det, de selv kalder »spirituel kunstmusik«. Samme aften kan man også opleve estiske Maria Faust og hendes Machine-projekt. Faust skabte sidste år det smukke værk ' In The Beginning' sammen med Kira Skov. Som Maria Faust Machine opløser hun regler og forbinder jazz med kompositionsmusik og soundscapes.Laser Nun + Maria Faust Machine. 7. feb. kl. 20, Eliaskirken, Kbh. V WWW jazzclubloco.dksimon.lund@pol.dk .

Tiger er hans livsværk, og salget af butikskæden med de mange små nyttige og/ eller finurlige produkter gjorde ham til milliardær. Men i dag er det ikke længere Tiger-kæden, som Lennart Lajboschitz bruger mest tid på.Siden han solgte kontrollen med lavpriskæden til kapitalfonden EQT i 2013, har han langsomt trukket sig stadig mere i baggrunden.Han er i stedet optaget af andre projekter, især Absalon Kirke på Vesterbro i København, som han købte i 2014 for godt ti mio.kr. og siden omdannede til moderne forsamlingshus med café, fællesspisning og bankoaftener.Han sidder med i Tigers bestyrelse, men det er også det.»Jeg er ikke en del af den daglige drift. Min rolle i dag er, at jeg er med på bestyrelsesmøderne.Det er ikke for at være uvillig til at snakke om Tiger, men jeg har meldt mig ret meget ud af Tiger efterhånden,« siger Lennart Lajboschitz, der tidligere har givet udtryk for, at mødet med de strømlinede kapitalfondsfolk ikke var ubetinget positivt.Familien trak sigDet fik Lajboschitz-familien til i 2015 at trækkke sig helt fra butikskædens daglige drift. Men efter en periode, hvor han havde lagt virksomheden og kapitalfonden EQT helt på is, deltager han igen i bestyrelsesmøderne og taler ofte med virksomhedens nye topchef, Mette Maix.»Når Mette ringer og har lyst til at snakke, så taler jeg gerne med hende, men det er mere historik og ikke så meget andet. Det er også mit indtryk, at man forsøger at se på de værdier i Tiger, der har været tidligere. Men jeg ved faktisk ikke ret meget om det. Når Mette tager fat på mig, så er det hyggeligt, og det er jeg rigtigt glad for, men det er ligesom det,« siger Lajboschitz og fortsætter: »Det, der er mit fokus nu, er især Absalon, som kører - og kører godt. Og så er det genåbningen af vores hotel, Hornbækhus, som vi åbner her omkring 1. maj. Det er store projekter for mig. Så bruger jeg en del tid på at drive de ejendomme, vi ejer. Vi er i fuld gang med at bygge på det tidligere Orlogsmuseet på Christianshavn, og det er et stort projekt, som vi bliver færdige med i slutningen af året,« siger Lajboschitz.jkon@berlingske.dk 
Stifteren af Tiger-kæden, Lennart Lajboschitz, bruger i dag sine kræfter på andre projekter.
I mangfoldighedens navn opfordres også mænd til at melde sig«. Sådan skrev bagsideredaktøren til alle Politikens medarbejdere, da hun ønskede at teste en kinesisk skabelon til optegning af øjenbryn, købt for 7 kroner hos internetfirmaet Wish (se foto til højre) - det perfekte aggregat at købe sidst på måneden, hvis man for få kroner ønsker at opgradere sit look, oplagt til nytårsaften.I løbet af få døgn stod det dog klart, at meget få kvinder på Rådhuspladsen ønskede at lægge øjenbryn til en afprøvning.I stedet var mændenes interesse noget nær overvældende.Derfor fik de lov. Til at bryde gennem kvindernes glasloft for makeupdominans.At komme derop, hvor kun skabelonen, en eyebrow pencil og håndelag tæller.Til fest. Per Munch: Jeg kan lide, hvad jeg ser, men det er nok mere til show end til egentlig hverdagsbrug blandt de andre midaldrende på Østerbro, hvor vi arbejder i en æstetisk gråzone.På farten. Mathis Askebjerg Schmidt: Jeg har altid fået ros for mine øjenbryn, så det er næsten en skam ikke at fremhæve dem. Det kan jeg nu! Med skabelonen kan jeg endda ordne dem på farten.Ny æra. Mikkel Thuesen: De optegnede bryn fremhæver en fin intensitet i mit blik, som jeg tidligere har haft svært ved at få frem. Fra nu af vil jeg udforske hele markedet for øjenbrynsløsninger.Håb. Adam Løve: Det er ikke, hvad jeg drømte om, men hvad jeg har håbet på - at mine bryn ville blive så flotte en dag.Min søster har mobbet mig med mine små bryn - det er mit største kompleks.Snedigt. Emil Bergløv: Jeg går med læbestift ved festlige lejligheder og får altid ros for det. Endnu et androgynt tiltag kan sikkert fremme mine karrieremuligheder i en moderne medieverden.SØVNDYSSENDE. Henrik Vesterberg: Jeg vaskede det af og faldt i søvn.Til det værre. Thomas Bredsdorff: Troede ikke, jeg kunne se værre ud, end jeg gør fra naturens hånd.Må så tro om. Sikke et fjæs! I vinkel. Nikolaj Lauta: Jeg har virkelig ledt efter en ny vinkel på hipsterlooket, efter at alle de unge fuldskæg har overtaget Vesterbro. Jeg tror, den er fundet..Energi. Alexander Sjöberg: Jeg bliver energisk på en måde, jeg aldrig før har været. Samtidig pinligt berørt over, at det er så eksotisk at lægge makeup.bagsiden@pol.dk 

Jeg mærker, det er weekend, når jeg vågner til duften af kaffe. Til hverdag går min kæreste på arbejde, inden jeg vågner, og i weekenden står han altid op før mig og gør morgenmaden klar. Så i weekenden minder duften af kaffe mig om, at vi kan se frem til en morgen sammen.Jeg vil gerne vågne af mig selv uden vækkeur. Selvom jeg som skuespiller meget ofte skal på teatret om lørdagen, møder jeg først sent. Så muligheden for at sove længe benytter jeg mig af, for det at kunne vågne i ro og mag og have en lang morgen foran sig giver en ren form for frihed.I en weekend vil jeg gerne slappe af, når jeg ikke skal arbejde. Ganske enkelt.Jeg vil gerne have klaret rengøringen.Hvis jeg selv kunne vælge, ville jeg helst være fri, men det er i weekenden, tiden er der.Skal jeg holde et middagsselskab, inviterer jeg min familie over. Jeg har en meget stor en af slagsen, så man er nærmest nødt til at satse på nogle afbud, ellers skal man pludselig lave mad til 30 mennesker! Siden jeg var helt ung, har min familie holdt søndagsmiddage, hvor værtskabet går på skift. Så holder jeg ikke selv et selskab, bliver jeg med garanti inviteret til et.Det var noget, min mor startede.På en søndag vil jeg se alle de mennesker, jeg ikke har tid til at se i hverdagen. Mit arbejdsliv er jo typisk centreret om aftenen, derfor er der desværre ofte arrangementer, jeg ikke kan deltage i. Så søndagen er min chance for at se nogle af de mennesker, hverdagen ikke levner så meget plads til.Skal jeg ud af huset, går jeg en lang tur i byen. Jeg bor selv på Vesterbro, men jeg elsker at besøge de andre kvarterer.For eksempel kan jeg finde på at tage ud og se mig om i nordvestkvarteret eller gå igennem et boligkvarter på Amager. Jeg har ikke andre formål med turen end at lære min by lidt bedre at kende.Selv efter mange år som københavner er der stadig hjørner af byen, jeg aldrig har set.Inden jeg går i seng, læser jeg en bog, ellers kan jeg ikke sove. Bøgernes univers giver mig mulighed for at lægge mit eget til side for en tid. På mit natbord ligger der næsten altid en digtsamling, for genrens opdeling i særskilte digte giver en fragmentarisk form, der passer rigtig godt til mit læsebehov. Når jeg har mange replikker i hovedet op til en forestilling, kan det godt være en ordentlig mundfuld at sætte sig ind i en ny, ukendt plotstruktur med fremmede karakterer og dialoger. For nogle gange er der næsten ikke mere plads derinde. Men poesien passer perfekt ind. Den giver mig stadig muligheden for at forsvinde ind i noget fremmed, samtidig med at jeg efter et enkelt digt har muligheden for at lægge bogen væk og lade søvnen komme.fjordbo@k.dk 
interview På skuespiller Sarah Bobergs natbord ligger der næsten altid en digtsamling.
Familietid er afgørende i sommerferien, så i år rejste hele familien til Toscana, hvor vi havde lejet et gammelt stenhus oppe i bjergene uden for Pisa. 
Janus Metz færdigklipper netop nu sin første spillefilm "Borg" til Toronto Filmfestival. 
Frederiksberg Kommune er ved at gøre klar til udplantningen af 70 nye og specialklippede lindetræer på noget af det mest frederiksbergske af Frederiksberg, nemlig Frederiksberg Allé.Her og der på Frederiksberg Allé står en livstræt rest af et lindetræ side om side med et lebendigt ditto, og hist og pist på den 300 år gamle allé er der et hul, hvor en lind engang har haft rødder.Flere af lindetræerne på Frederiksberg Allé er ved at være gamle.Tidens tand med al dens trafik, vind, vejr og vejsalt har gnavet så meget løs af træerne plantet i mellemkrigsårene, at det er på sin plads at udskifte 70 af de i alt 470 træer hele vejen fra Sankt Thomas Plads til runddelen.Men træerne på Frederiksberg Allé er ikke bare lindetræer. De er kandelaberklippede, som det hedder, og naturligvis skal de nye træer også have dette særlige frederiksbergske touch. Dette sker bedst på planteskole, hvor kommunen har haft 70 unge linde i pleje, siden den i 2013 besluttede sig for, at tiden var kommet til at skille sig af med de mest nedslidte træer.Nu er de 70 træer klar med det rette snit og den rette størrelse, og derfor bliver der i denne tid fjernet gamle træer og gravet huller på Frederiksberg Allé, så de nye linde kan blive plantet ud i løbet af sensommeren og efteråret.Ifølge rådmand Simon Aggesen (K) er de nye træer ikke helt så store som de gamle. Men »de er jo også kun fire år«, tilføjer han.»Vi er en grøn by, vi lægger vægt på det grønne, og vi kan ikke være tjent med, at et af vores vartegn ikke er så grønt, som det kunne være,« understreger han.Lindetræerne har netop været på dagsordenen i byrådet, så der kunne blive afsat midler til udplantningen.Med købsomkostninger, planteskoleophold osv. skønnes hele projektet at løbe op i omkring 1,89 millioner kroner.»Frederiksberg Allé er en af Nordeuropas smukkeste og mest markante alléer. Alléen markerer ankomsten til Frederiksberg - hovedstadens grønne hjerte - og er samtidig en del af byens kulturhistorie og et byrum med en helt særlig frederiksbergsk identitet,« hedder det i dagsordenen.Simon Aggesen ser som konservativ gerne, at Frederiksberg Kommune sørger for at have lindetræer stående på planteskole, så der altid er et velklippet og velformet træ klar, når endnu en af alléens gamle kæmper må lade livet.»Det ville være rettidig omhu,« mener han.Ifølge Simon Aggesen var der engang også træer langs alléens første stykke fra Vesterbrogade til Sankt Thomas Plads. Dem ser han gerne gøre comeback i samarbejde med Københavns Kommune, idet den ene side af alléen på dette stykke er Vesterbro.»Det samarbejde kan jeg sagtens se for mig,« siger han.ejs@berlingske.dk Vi kan ikke være tjent med, at et af vores vartegn ikke er så grønt, som det kunne være.Simon Aggesen, rådmand i Frederiksberg byråd (K).

01 Guide Den med de hemmelige stederMan skulle næsten tro, at forfatteren bag bogen »The 500 Hidden Secrets of Copenhagen«, havde kigget AOKredaktionen over skulderen, da han fik ideen. Den rummer nemlig 100 små guides til byen, der alle hedder noget med »De 5...« eller rettere »The 5...«, da bogen er skrevet på engelsk af den københavnsk bosatte freelanceskribent Austin Sailsbury. Målet med bogen er at få læseren til at opdage det bedste ved København.Blandt de mange guides finder du blandt andet tips til gode restauranter i Kødbyen og steder, hvor du kan drikke som en af de lokale.Bog: »The 500 Hidden Secrets of Copenhagen« Forfatter: Austin Sailsbury Forlag: Luster.02 Neon Den der foregår om natten med neonlys i mørketI bogen »Neon« kommer du med på nattevandring gennem Københavns gader sammen med historiker Stefan Outzen og fotografen Helena Helmer. Sammen har de skabt en flot kombination af to passioner.Helena elsker at fotografere neonen, som er overraskende svært at fange ordentligt med en linse - i alt tog hun omtrent 12.000 billeder til bogen for at få de helt rigtige med. Stefan ville skrive om historien bag alle skiltene og deres betydning for København.Resultatet blev, efter halvandet års arbejde, en bog, der rummer 132 københavnske neonreklameskilte flot fortalt i ord og billeder ud fra deres historie og betydningen for København.Titel: »Neon« Forfatter: Stefan Outzen &amp; Helena Helmer Forlag: Frydenlund.03 Ukendt land Den med alle de finurlige områderDen internationale rejsebogsserie »111 places that you shouldn't miss« er udkommet på dansk og rummer et væld af ideer til både glemte, hemmelige og næsten ukendte områder af byen, som er interessante for turisten, men bestemt også for den indfødte københavner.Bog: »111 steder i København som du skal se« Forfatter: Jan Gralle, Vibe Skytte Forlaget: Frydenlund.04 Byvandring Den der tager dig rundt i historien på to benI bogen »København Rundt -Byvandring« får du en bog, der går i dybden med den københavnske historie helt tilbage til byens tilblivelse. Den beskriver de forskellige bydele én for én med indblik i bygninger, områder, personer og pladser. Undervejs er der masser af nye og gamle fotos, tegninger og kort, der bidrager til at gøre læsningen endnu mere spændende og brugbar.Titel: »København rundt - Byvandringer« Forfatter: Jesper Asmussen Forlag: Lindhardt og Ringhof Bogens cover.05 Portræt Den med Istedgade og alt hvad det indebærerBogen »Istedgadeliv - af Istedgade« er en lille bog om bylivet i gaden skrevet af beboere, der er vokset op i gaden på Vesterbro, tilflyttere, turister og andre, der har en mening om eller tilknytning til den. Ud af dette er der kommet noveller, digte, citater, breve og ord på perleplader skrevet af tilfældige folk, der fortæller, hvad de forbinder med Istedgade.Billederne er taget af fotografen Jens Astrup, der selv bor i gaden.Titel: »Istedgadeliv - af Istedgade« Redaktør: Marie Hauge Lykkegaard Forlag: Byens Forlag.
FEMHØJ, AOK. DK.
Musikalsk mandjævning af den mest forstemmende slags. Det fik vi, da deltagerne i årets konkurrence, på opfordring fra Mia Lyhnes ' satiriske' taxachauffør Pia, indledningsvis sang Otto Franckers geniale ' Dansevise', der vandt den internationale del af den melodiske kappestrid i 1963. For i deres munde og et nutidigt arrangement lød den som noget, en mindre anskreven international hotelkæde kunne finde på at spille i sine elevatorer. Borte var poesien og friskheden. Tilbage i højttalerne hang intethedens grimasser og smilede slesk. Som en ond parodi på en tids melodi, for nu at lave lidt om på noget andet fra dengang, det var før.Årets vinder blev den australske Anja med nummeret ' Where I am', en generisk powerballade af den slags, man glemmer, inden de sidste toner er klinget ud, men som ikke hverken skurrer, river, bider eller kræver.Af de ti sange, der var i spil til at begynde med, var det kun Calling Mercurys ' Little Big Lies', der besad en smule hitkvalitet, og Thomas Rings Michael Simpsonagtige og selvskrevne ' Vesterbro' havde en smule ægte hipsterpatos. Men derudover var det som at laste grangulvbrædder favn for favn i den sjipsjapvåde lørdag aften i den danske vinter.For så vidt angår sceneteknik, fik den alt, hvad den kunne trække, med kameraflyveture nærmest ud i stratosfæren, røg på gulvet, syrede bagtæppeprojektioner og lys nok til at illuminere hele Herning i en måned. Men desværre var det glitter og glimrende indpakning af et indhold, der ingen relevans har overhovedet. Generisk moderne pop af den mest ligegyldige slags. Tekster, der mestendels bestod i gentagelser af omkvædet og banaliteter om kys, kærlighed og sammenhold. Et tidsspilde af den mest modbydelige slags, fordi det faktisk var så tilpas fascinerende, at fjernbetjeningen mentalt lå lige det skridt for langt fra sofaen til, at man gad rejse sig og skifte til det afsnit af Barnaby, der utvivlsomt har været på en anden kanal.Det skulle også forestille at være en slags jubilæum og hyldest til vort lands seks årtier som en del af chanson-fællesskabet.Et ganske flot medley med højdepunkter fra årene blev det til. Som et ægte saftigt kirsebær i en kedelig lagkage pyntet op med dåseflødeskum.Mia Lyhne var indforskrevet som satirisk humoristisk indslags. Hun spillede en jordnær taxichauffør med en journalistisk fortid, der sludrende interviewede deltagerne en for en. Et par gange lidt morsomt, men for det meste bare ligegyldigt og ævlebævlende tøhø-sjovt. Det bedste i sammenhængen var faktisk billederne af den flotte Opel Rekord, hun skulle se ud til at køre rundt i.henrik.palle@pol.dk Tilbage i højttalerne hang intethedens grimasser og smilede slesk.
MELODIGRANDPRIX I FJERNSYNET Dansk Melodi Grand Prix 2017. DR 1, lørdag aften.
De tæskede derudaf i ugens løb.Mindeskrivelserne, lykønskningerne, de litterære Kloge-Åger og den almindelige post mortem-begejstring var ustoppelig, og hurra for det. Tove Ditlevsen, kvinden, der gjorde smerten folkelig, har fortjent hvert eneste bittersøde hurra på den 100 års fødselsdag, hun aldrig ønskede sig. Tove ville dø, og sådan gik det hin martsdag i 1976. Her smeltede livets turbulens sammen med dødens svalende kulde, akkurat som i hendes mange digteriske genistreger.De fleste af os har haft et Tove Ditlevsenmoment.Et litterært lysglimt, hvor vi i al vores menneskelige uformåen følte os forstået som aldrig før. Tove gav stemme til alle os, der havde glemt at feje skidtet ind bag pyntepuderne. De vægelsindede, de uetablerbare, de tungsindige, de drikfældige, de utro. Hun havde været der, hun forstod!.Kedsomhed som drivkraftHvis jeg havde været ung i dag, havde jeg næppe nogensinde læst en linje af de digte, der blev et litterært trosfundament i et plaget pubertetssind. Det var formentlig kedsomhed, der engang i senfirserne fik mig til at gå på jagt i mine forældres bogreol i et parcelhuskvarter i Udkantsdanmark. Det var dengang smartphonen kun var en våd drøm i en futuristisk teknologihjerne, og hvor ingen havde fået den ellers indlysende idé at sende noget bare marginalt underholdende eftermiddags-TV.Der var kun dig, Tove, og en lugt af støvet papir og en masse ord, hvis storhed, jeg fornemmede, men ikke helt forstod. Men jeg gik om bord, først i digtene, siden i erindringerne.Jeg læste om følelsernes morads, om tvivlen og den kærlighed, jeg endnu ikke kendte, men som skulle vise sig at blive lige så flygtig, som du beskrev.Siden holdt min veninde Pernille og jeg Tove-galore på hendes værelse, hvor vi reciterede »Alene for dig« i en uendelighed og tømte det barskab, som hendes værtshusejerforældre havde været så uforsigtige at efterlade os med. Der sad vi så, Tove, Pernille og jeg, og var de evige tre i et kort glimt af pubertetslængsel, som dengang føltes som en evighed. Vi gik på jagt efter svar på livets store spørgsmål i de enderim, som vi stadig kan udenad, mens ordene trængte ind i bevidstheden som en grundforståelse af noget større.At livet næppe nogensinde ville blive perfekt. At vi igen og igen ville blive fanget i vores egne personligheders spind. At lykken var en størrelse, vi skulle arbejde hårdt for at holde fast i. At vi, uanset hvem vi holdt i hånden, i sidste ende var alene.Men vi følte også en gysende fryd over ordenes magt og genkendelighed, og vi forstod som aldrig før, at døden lå og ventede som en dirrende intethed for enden af provinsproblemerne. Livet, med alle dets bifloder af uforudset magi, lå foran os. Vi var på vej. Og en digter fra Vesterbro havde tændt et lys, som to piger fra Løgstør kunne navigere efter i natten.Birgitte Borup er journalist i New York.Der var kun dig, Tove, og en lugt af støvet papir og en masse ord, hvis storhed, jeg fornemmede, men ikke helt forstod.
Indspark.
KLIMATUNNEL Det bliver dyrere end først beregnet at anlægge en række skybrudstunneler i hovedstadsområdet.Nye analyser viser nemlig, at det oprindelige anlægsbudget på cirka 2,6 mia. kroner til skybrudsledninger og -tunneler formentlig skal øges med 800 mio. kroner.- De indledende overslag blev lavet på et tidligt stadie, og vi har nu gennemført en grundigere analyse, som viser, at tunnelerne skal håndtere en større vandmængde.Og det kræver blandt andet, at tunnelerne skal være større og længere, fortæller Svend Krongaard, afdelingschef i Hovedstadsområdets Forsyningsselskab (Hofor).Fordyrelsen stammer fra tre kommende tunnelprojekter, som bærer navnene Svanemølletunnelen, Valbytunnelen og Vesterbrotunnelen.Store entrepriser i vente- En stor del af budgetforøgelsen på 800 mio. kroner kommer fra en del af Vesterbro-projektet, som krydser en metrostation. Så her er vi ved at kigge på, hvilke alternative løsninger man kan bringe i spil, siger Svend Krongaard.De to sidstnævnte, altså Valby-og Vesterbroprojekterne, er i designfasen og kan allerede komme i udbud i løbet af første halvår 2018.- Som det ser ud nu, skal vi i gang med projektering og udbud om et halvt til trekvart år, fortæller Svend Krongaard.For Svanemølletunnelen kommer der til at gå længere tid, da det er et noget større projekt. Svanemølle-projektet er med samlet otte km tunnel det største af de tre.Han vurderer, at det vil vare cirka halvandet år, før Svanemølletunnelen når projekteringsfasen.Efter planen skal det stå klar i 2026, mens de to andre forventes færdiganlagte omkring 2022.Projekter frem mod 2035 Svanemølletunnelen, Valbytunnelen og Vesterbrotunnelen er en del af et større klimatilpasningsprojekt med over 350 projekter i København og omegn for mere end 11 mia. kroner i alt.Projektet blev vedtaget i 2015 og forløber over 20 år, og meget i budgettet kan derfor ændre sig endnu, pointerer Svend Krongaard.- 20 år er lang tid, og det bliver formentlig ikke sidste gang, at vi kommer til at justere budgettet. Det er heller ikke utænkeligt, at vi kan indhente fordyrelsen på 800 mio. kroner.Ud over tunneler indeholder klimaprojektet blandt andet skybrudsledninger og særlige klimaveje.Som det ser ud nu, skal vi i gang med projektering og udbud om et halvt til trekvart år Svend Krongaard, afdelingschef i Hofor.Hvem er bygherre på tunnelerne?København og omegn skal skybrudssikres frem mod 2035 for en anlægssum, der er anslået til mere end 11 mia. kroner fordelt over mere end 350 projekter Herunder er der afsat 2,6 mia. kroner til skybrudstunneler og -ledninger, hvoraf tre (Svanemølletunnelen, Valbytunnelen og Vesterbrotunnelen) forventes at blive 800 mio. kroner dyrere, hvilket betyder, at regningen stiger til 3,4 mia. kroner Udgifterne til tunnel-projektet er fordelt mellem tre forsyningsselskaber: Hovedstadsområdets Forsyningsselskab, Frederiksberg Forsyning og Novafos Novafos er et nyoprettet vandselskab (stiftet 1. juli 2017) for kommunerne Allerød, Ballerup, Egedal, Furesø, Frederikssund, Gentofte, Gladsaxe, Hørsholm og Rudersdal.
Der skal afsættes 800 mio. kroner ekstra til anlæg af tre skybrudstunneler i hovedstadsområdet. Projekteringen af de to første kan være i gang om et halvt år.
I alle sine år som sognepræst vægtede Solveig Lentz det almindelige præstearbejde og var meget optaget af at skabe fællesskaber i og omkring kirken. " Det er i livet med hinanden, vi lever," som hun siger." At skabe menighed gør man ved nærvær, ved at se hinanden i øjnene. En præst skal kunne sætte sig ind i folks situation og mødes med dem og engagere sig i dem." Blandt andet derfor var det meget vemodigt for Solveig at måtte holde op som præst, fordi det menneskelige fællesskab med sjælesorg, gudstjenester og kirkelige handlinger med evangeliets forkyndelse var omdrejningspunktet.Solveig Lentz er født i Sæby i Vendsyssel og vokset op i Torslev præstegård. Faderen var i adskillige år sognepræst og præstegårdsforpagter i Torslev, Øster Vrå og Lendum sogne. Moderen var ikke alene præstekone med mange forpligtelser og opgaver, fire børn, stort hushold og adskillige møder i præstegården eller i et af pastoratets syv missionshuse, men også organist i de omkringliggende kirker.Opvokset i et indremissionsk præstehjem var det ikke en selvfølge, at Solveig Lentz skulle være præst, men efter en kort omvej omkring jurastudiet påbegyndte hun det teologiske studium ved Det Teologiske Fakultet i København, hvorfra hun blev kandidat i 1981. I studieårene var hun særligt optaget af kirkehistorie og Det Gamle Testamente, samtidig med at hun var fast kordegnevikar i flere københavnske kirker og desuden medarbejder ved Kristeligt Dagblads administration.Efter kandidateksamen blev hun ordineret i Roskilde Domkirke i 1982 og derefter indsat i sit første præsteembede ved Sct. Peders Kirke i Slagelse. Fra 1986 til 2000 var hun sognepræst i Enghave og Bavnehøj sogne på Vesterbro, og 2000-2010 var hun sognepræst i Dragør og Store Magleby, indtil flere alvorlige sygdomsforløb ufrivilligt betød, at hun måtte sige farvel til præstegerningen i maj 2010.Tiltaget med morgensang fyldte kirken i Dragør hver onsdag morgen og ledte mange, for hvem kirken ikke var en naturlig del af deres liv, frem til søndagens gudstjeneste.Solveig Lentz' optagethed af at skabe fællesskaber og gudtjenestemenighed fik yderlige næring gennem de meget populære højskoleformiddage, ligesom hun også var en af de første, der greb idéen med babysalmesang.I dag lever Solveig Lentz et godt pensionistliv, hvor interesserne litteratur, kunst, musik og kultur sammen med optagetheden af børn og børnebørn fylder meget.På det private plan er Solveig Lentz giftmed Ejgil Bank Olesen, som er Holmens provst og orlogsprovst. Sammen deler de ikke alene interessen for den danske folkekirke og dens ve og vel, men også en stor passion for havekultur.Sammen er de i fuld gang med at opelske haven til deres tredje alder.navne@k.dk 
portræt Solveig Lentz bragte morgensang til kirkerne på sydspidsen af Amager, og hun var også tidligt ude med babysalmesang. I dag fylder hun 70 år.
Hvor finder du inspiration til din bolig? »Min egen bolig er forbløffende konservativt indrettet. Jeg har brug for ro i hovedet, når jeg kommer hjem, og omgiver mig helst med noget, der har kunnet tåle tidens slid, og som er beskedent nok til ikke at tiltrække al opmærksomheden i et rum. Det kan f. eks. være designklassikere fra Hans J. Wegner eller den amerikanske keramiker Rose Cabat. Derfor er det også sjældent inspiration til min egen bolig, jeg søger og lader mig fylde af, men i stedet til de billeder, jeg laver for firmaer og magasiner i udlandet og herhjemme - og den har jeg de sidste mange år allerhelst fundet i Japan. Her bliver alle mine forestillinger om skønhed og harmoni smadret og sat sammen på en ny måde, og jeg er altid helt elektrisk og har en enorm arbejdsiver, når jeg kommer hjem igen.« Hvem, synes du, er de mest spændende navne på designscenen lige nu? »Jeg er ikke så optaget af navne, som jeg er af strømninger, stemninger og årsagerne til, at vi alle sammen f. eks. pludselig ønsker at bo tomt og asketisk eller med art deco og farvede vægge. Ligesom vores tøj er vores bolig en måde, vi fortæller om os selv på, og selv dem, der hårdnakket påstår, at de ikke går op i det, er typisk temmelig selektive og ved præcis, hvordan de vil indrette sig - eller, nok så vigtigt, ikke indrette sig. Lige for tiden er jeg især optaget af forfald. I tekstiler, blomster, materialer, mennesker, kroppe, bygninger.« Hvis du skulle ændre noget ved din bolig, hvad skulle det så være? »Helt lavpraktisk ville jeg gerne have flere kvadratmeter, også selv om min lille familie og jeg har hele 130 af slagsen at boltre os på, hvilket jeg er helt bevidst om er en uhørt luksus på Vesterbro i København. Men jeg er vokset op på landet i en gammel villa med masser af plads og tænker allerbedst, når der er plads omkring mig, så jeg kan ikke undgå at længes efter bare et enkelt værelse mere. ' Højt til loftet' er en metafor, der giver helt bogstavelig mening for mig; jeg bliver fysisk dårlig uden.« Hvad er dit bedste indretningstip? »Langsommelighed. Hvis ikke du gider vente på det, så gider du sandsynligvis heller ikke rigtig have det. Så vent! På den rigtige stol, du finder ved et lykketræf på en auktion eller i containeren nede om hjørnet. På den lille kop eller kande eller tallerken, som du vil nyde at dække op for din familie med hver dag. På den gode idé, der gør din stue lidt hyggeligere. Det hele er lidt sjovere, når man ikke styrter ud og køber en one size fits all-totalløsning i Ikea, men lader det, der føles rigtigt, flytte ind lige så langsomt.Du kan følge Marie Graunbøl på Instagram på profilen @mariegraunboel og på Revolver-revolver.dk.redaktion@boligen.dk 
Hver uge får vi indblik i et personligt boligunivers. Denne gang er det boligstylist Marie Graunbøl.
Dorte Kappelgaard skal arbejde med et forskningsprojekt, hvor hun skal undersøge, hvordan lokale kirker gennem strategiske processer kan skabe tiltag, der fremmer eksistentiel erfaring for mennesker i lokalområdet.Desuden skal hun se på, hvordan konsulenter kan bidrage til sådanne udviklingsforløb på en hensigtsmæssig måde.Det er banebrydende, at der på denne måde forskes i kirkers processer omkring det at udvikle nye tiltag. Kirkefondet har af flere grunde valgt at sætte fokus på eksistentielle tiltag. For det første må det være en central opgave for folkekirken at tilbyde rum for eksistentielle samtaler, og for det andet opleves der en stor folkelig efterspørgsel og interesse for dette.Gennem den såkaldte erhvervs-ph. d.-ordning støtter Innovationsfonden virksomheder, organisationer, offentlige institutioner med videre med tilskud til ansættelse af en person, som kan gennemføre et forskningsprojekt af høj kvalitet og som på længere sigt kan skabe resultater, der kan føre til kommerciel gevinst for virksomheden.Dorte Kappelgaard er cand.scient. soc. og har siden 2014 arbejdet som udviklingskonsulent i Kirkefondet. Hendes arbejdsområde har primært været lokal kirkeudvikling, hvor sogne og provstier indgår i læringsnetværk, som mødes til fire til seks netværksdage over to-tre år, hvor de præsenteres for redskaber og indsigter til brug i kirkens arbejde.Desuden har hun været mentor og ydet sparring for de enkelte sogne, ligesom hun har hjulpet mange sogne og provstier med visioner, målsætninger, handleplaner, samarbejde, inddragelse af frivillige, gudstjenestefornyelse med videre.I 2016 var Dorte Kappelgaard medforfatter til bogen " Ledelse og involvering af frivillige i folkekirken". Og i 2016 var hun med til en større evaluering af Vesterbro Sogn.Her i de første måneder af 2017 underviser hun i " frivillighed" for de studerende på 3K-uddannelsen (Kristendom, Kultur og Kommunikation) på Diakonissestiftelsen.Dorte Kappelgaard interesserer sig for kirkens liturgi, struktur og udvikling og har de seneste ti år eksperimenteret med at krydse fællesskab, kunst og kristen spiritualitet i mange forskellige udtryk. Hun er optaget af kunst og kultur og bidrager selv dertil med blandt andet digtsamlingen " Bevægelser" udgivet på Jorinde &amp; Joringel i 2013 og som medforfatter til bogen " Ord vind kød - poetiske tekster til kirkeåret" - udgivet på Eksistensen i 2016.Dorte Kappelgaard bor i København NV og nyder det stærke lokale fællesskab, hun kan se i lokalområdet.navne@k.dk 
portræt Til april påbegynder udviklingskonsulent Dorte Kappelgaard en treårig erhvervs-ph. d. i Kirkefondet, støttet af Innovationsfonden.
Debatten om, hvorvidt litteraturen kan og skal indgå i den offentlige debat, er en gammel traver. Kbh Læser vælger side og tager, med egne ord, »tyren ved hornene«. Temaet er vækst, men ikke blot den økonomiske af slagsen. I stedet inviterer de til, at vi lader os »falde ned og ind i litteraturen«, i håb om at den kan give os et dybere og mere nuanceret begreb om vækst.Vækstens forbandede delDen kontroversielle franske forfatter og filosof Georges Batailles skønlitterære værker flyder over med væsker og gevækster, og alt vokser ekstatisk mod solen for altid at falde igen. Hvordan forbruges dette voksende overskud? Det spørgsmål udlægges i hans såkaldte genereløkonomi, som filosof Asger Sørensen mandag giver et indblik i.Forelæsning. Gratis. Mandag 27. februar kl. 17.00-19.00. Københavns Hovedbibliotek, Krystalgade 15, Kbh. K.Systemerne findes Under overskriften ' Formvækst - Inger Christensens systemdigtning' inviterer Dagbladet Information til morgenforedrag ved lektor Tue Andersen Nexø. Inger Christensens digte er ikke bare smukke; de er også struktureret omkring yderst komplekse principper. Intet er tilfældigt - heller ikke i digtsamlingen ' Alfabet', der benytter sig af det ekspansivt ' vækstende' matematiske og organiske Fibonacci-system, samtidig med at digtene fremskriver verdens undergang.Foredrag. 35 kroner. Tirsdag 28. februar kl. 9.15-10.00. Dagbladet Information, Store Kongensgade 40 C, Kbh. K.Billetter kan købes via www.information.dk.Det gode gamle radiodramaDe unge forfattere Josefine Klougart og Niels Henning Falk Jensby, hvis nyeste bøger for nylig fik fremragende anmeldelser her i avisen, bevæger sig fra romanen mod hørespillet. Radiokollektivet AKT1 producerer ny radiodramatik, og tirsdag aften kan Klougart og Jensby for første og eneste gang opleves live på Arbejdermuseet, når de debuterer som radiodramatikere med henholdsvis ' Besøg' og ' Reality'.På rollelisten er Trine Dyrholm, Özlem Saglanmak, Amanda Collin og Anne Reumert.Radiodrama. 50 kroner. Tirsdag 28.februar kl. 19.00-22.00. Arbejdermuseet, Rømersgade 22, Kbh. K. Billetter kan købes via www.akt1.dk.Sitrende salonerVesterbro-kollektivet Et kønt syn vækker 1920' ernes sitrende saloner til live og leverer kulturelle delikatesser for nostalgikerne. Fire kunstnere er på programmet, og sammen med gæsterne skal de omdanne en privat Istedgadelejlighed til en intim litteratursalon.Skoene skal stilles i opgangen, men så lover de til gengæld også »en rørende aften«. Litteratursalon. 40 kroner. Torsdag 2.marts kl. 19.30-21.00. Istedgade 84, 2.th., Kbh. V. Billetter kan købes via www.billetto.dk/litteratursalon Endagsboghandel på Nørrebro Jussi Adler-Olsen kommer ikke, Karl Ove Knausgård kommer ikke, men det gør til gengæld en masse af de små spirende forlag, der søndag afholder deres egen lille pendant til BogForum. ' Boghandel, skifter', hedder initiativet, der er startet af forlagene Escho og OVO Press. Sammen har de inviteret en række beslægtede forlag i et forsøg på »at bringe de små forlag tættere på hinanden og de små forlag tættere på de litteraturinteresserede«. Denne søndag ' vækster' de virkelig, de små forlag, for mange af dem udgiver nemlig værker på selve dagen.Boghandel. Gratis. Søndag 5. marts kl.12.00-17.00. Osramhuset, Valhalsgade 4, Kbh. N.mikkel.t.nielsen@pol.dk 
GUIDE KBH LÆSER Ti dages litterær vækst og misvækst skydes i gang i dag. Vi anbefaler fem arrangementer til litteraturfestivalen Kbh Læser.
Indtil midten af 1800tallet var København en fæstning omkranset af volde og vandfyldte grave. Soldater på vagt ved byens porte sikrede borgernes tryghed dag og nat, men alligevel gik det galt, da engelske raketter i 1807 afslørede voldenes svaghed.Det rejste spørgsmålet, hvad man kunne gøre for at sikre hovedstaden over for en moderne krigsmaskine, og svaret kom tre år senere: Volde og grave blev opretholdt, og demarkationslinjen - dvs. grænsen for det område uden for byen, som militæret krævede åbent for skud, blev flyttet helt ud til linjen Jagtvej - Falkoner Allé. Kun mindre træhuse, som hurtigt kunne skaffes af vejen, blev det tilladt at opføre uden for voldene, og det fik mærkbare konsekvenser for livet i byen.Befolkningstallet steg markant i årene, der fulgte, og der blev trangt i byen, som ikke kunne udvides af militære hensyn.Bolignøden var enorm, og det var i årene op mod midten af 1800tallet, at hjemløse kunne købe sig en siddeplads for natten i Bolle Bandsats Hus, i Pølen, i Luseklubben eller i Rakkerens Hule. Man fik, hvad man betalte for, og det gjorde man også i de bedre kvarterer: Tag over hovedet, men ingen vand i huset og sparsomt med lys og varme, til gengæld havde man glæde af en rummelig, muret latringrube i gården eller under køkkentrappen. Den var natmændenes domæne, men de var ikke var kendt for flid og hjælpsomhed. Man sagde, at de helst kun fjernede det øverste lag, og rigtigt er det, at de på et tidspunkt nægtede at bruge skovle, som gjorde det muligt at grave sig ned til bunden. Som lejer var man magtes løs, og som husejer skulle man vælge sine kampe -en overfyldt latringrube var i længden ubehagelig. Mange hjalp sig selv på anden vis, og byens rendestene var åbne kloakker, som endte i kanalerne.Intet under at sygdomme florerede, og for både kvinder og mænd faldt den gennemsnitlige levealder i 1840erne. Men især var børnedødeligheden alarmerende høj. Den sandsynlige levealder for en nyfødt dreng var 25 år, og helt galt gik det i koleraåret 1853, da op mod 5.000 indbyggere døde i løbet af nogle måneder.Noget måtte ske. Tingenes tilstand var uudholdelig, og det var således ikke en fremmed krigsmagt, men et pres fra den desperate befolkning i den indelukkede by, som bragte fæstningen til fald. I 1852 rykkede militæret demarkationslinjen ind til Søerne, og nu kunne der bygges frit på Nørrebro og Vesterbro.

Er du klog, ligefrem et geni - eller bare ikke helt tosset? Gæt med i Berlingskes sommer quiz og se, hvor klog du e r. Spørgsmålene inden for hver af de tre kategorier er af stigende sværhedsgrad. Så tænk dig grundigt om, før du svarer.Der gives kun ét point for hvert korrekt svar - uanset sværhedsgrad. De rigtige svar står på hovedet i bunden af quizzen. Der er ingen præmier at hente, men æren står på spil. Er du klar?.A: Komikerduoer1. Hvad kalder vi komikerparret Stan og Laurel på dansk? 2. Hvilken duo fremførte i 1956 sketchen om »Fire mand på en tømmerflåde«? 3. Hvilken komikerduo udgav i 1990erne de to album »Knepper De?« og »Next stop Pladderballe«? 4. Hvilke to amerikanske komikere grundlagde i 1978 The Blues Brothers? 5. Hvilket amerikansk komikerpar med fornavnene Bud og Lou indspillede i årene 1940-57 over 40 filmfarcer?.B: Danske terrorsager1. Hvilket fornavn havde dansk-palæstinenseren, der stod bag terrorangrebene i København i 2015 mod Krudttønden og den jødiske synagoge? 2. Hvilket år blev København rystet af terrorbomber foran luftfartsselskabet Northwest Orient på Vesterbro og den jødiske synagoge: 1985, 1995 eller 2005? 3. Den terrordømte Sam eller Said Mansour blev også kaldt for boghandleren fra hvilken bydel? 4. Hvad er navnet på det københavnske hotel, hvor tjetjeneren Lors Doukaiev sprængte en bombe i 2010? 5. Amerikansk-pakistanske David Headley var både involveret i et planlagt angreb på Jyllands-Posten i 2009 og i et dødbringende terrorangreb i hvilken asiatisk storby i 2008?.C: Ørkener1. Hvilket land rummer ørkener med navne som Great Victoria Desert, Gibson Desert og Great Sandy Desert? 2. Hvilken dansk ø rummer et landskab med navnet Ørkenen? 3. Verdens tørreste ikke-polare ørken ligger i det nordlige Chile og hedder? 4. Hvilken stor ørken dækker størsteparten af Botswana, men strækker sig også ind i Sydafrika, Angola og Namibia? 5. Hovedparten af hvilket centralasiatisk land er dækket af den store ørken Karakum? A1: Gøg og Gokke, A2: Kjeld og Dirch (Kjeld Petersen og Dirch Passer), A3: Monrad &amp; Rislund, A4: Dan Aykroyd og John Belushi, A5: Abbott og Costello. B1: Omar, B2: 1985, B3: Brønshøj, B4: Hotel Jørgensen, B5: Mumbai. C1: Australien, C2: Anholt, C3: Atacama, C4: Kalahari, C5: Turkmenistan.lha@berlingske.dk KARAKTERSKALA 0-2 RIGTIGE: HALLO! ER DER NOGEN? 3-6 RIGTIGE: DU ER IKKE RIGTIG KLOG 7-10 RIGTIGE: IKKE TOSSET 11-14 RIGTIGE: KLOG 15 RIGTIGE: GENI.

For 30 år siden begyndte Lars Physants drøm om at blive en del af middelhavskulturen.En drøm om, at hans kunst og hans liv kunne blive bedre i det mediterrane - og en drøm, som dengang lå overordentligt fjernt fra hans hverdag på Vesterbro, hvor han i 1970' erne læste litteraturvidenskab på universitetet.Lars Physant er født i København, men har boet og arbejdet i Barcelona siden 1994. Hans konceptuelle malerier har sine rødder i den danske guldalders naturalisme, og han blev kaldt " Eckersberg-elev" i 1980' erne.Hans inspiration kommer særligt fra Christen Købke, og lysbehandlingen hos Vermeer van Delftog Vilhelm Hammershøi har været en ledestjerne hos ham siden teenage-tiden og har kun vokset sig stærkere med årene.Gennem hele sin karriere har han eksperimenteret med en fusion af realisme og abstraktion, hvilket har udviklet sig til et af hovedtemaerne i hans kunstneriske projekt: " Introspektiv naturalisme" og " Samlet splittet virkelighed" har været titler for dette indhold i maleriet. Kontrapunktisk realisme eller multiversal realisme har været det centrale i hans seneste værker.Det fokuserer på selve den visuelle opfattelse og kræver en aktiv beskuer, der virkelig ser på malerierne.Portrætmalerier har haften central plads i Lars Physants virke, og han har tegnet portrætter efter levende modeller, siden han var 13 år. I portrættet søger han det menneskelige og det ubevidste for at komponere helheden i værket, og maleriet af dronning Margrethe, som var Nationalmuseets gave til hendes 75-årsfødselsdag, vakte opmærksomhed, også som omslag til bogen " De dybeste rødder", hvori Dronningen fortæller om Danmark og danskerne. Senest blev dobbeltportrættet af dronning Anne Marie og kong Konstantin II, det tidligere græske regentpar, afsløret i oktober 2016. Andre nyere portrætter er af blandt andre H. K. H.prinsesse Benedikte, Klaus Rifbjerg og Walter Schwartz, der er stormester i Den Danske Frimurerorden.Lars Physant finder også inspiration i musik, videnskab, psykologi og litteratur, specielt poesi. Han har illustreret den danske og norske udgave af J. R. R. Tolkiens " Tree and Leaf" og har udført malerier til to bøger om Rom: " Rom, pladsernes by" og " Glimt af et glemt Rom", hvilket blev begyndelsen på adskillige udstillinger med mediterran inspiration i Danmark.Hans selvportræt i Vendsyssel Kunstmuseum fra 2011 er en fortolkning i maleri af de fire temperamenter udtrykt i Carl Nielsens anden symfoni.Lars Physant har været bestyrelsesmedlem i Dronning Isabella Fonden siden fondens stiftelse i 2002. For nylig blev han dekoreret med ordenen Ridder af Dannebrog.Han er giftmed skulptør Sílvia Magrinyà Costán.navne@k,.dk 
portræt I 1987 besøgte maler Lars Physant Rom første gang, hvilket fik en afgørende betydning for hans kunstneriske virke. Han fylder 60 år på mandag.
01 Musik Gamle rockereI 1982 opstod rockgruppen Swans i New York. De lagde ud med en voldsom og støjende lyd, inden de blev mere tilgængelige. Siden gik de hver til sit i 1997, og i 2010 fandt de atter sammen og spiller i bedste velgående. I juni 2016 udgav de albummet »The Glowing Man«, og nu kommer de en tur forbi København. Swans' musik beskrives som hypnotisk rockmusik, og der er fuld knald på guitarerne på scenen. Billetter kan købes via billetto.dk og koster 200 kr.Swans Den Grå Hal, Mælkevejen 63, Kbh K Lørdag kl. 19.02 Event Mad på markedKødbyens Mad &amp; Marked brager snart ind i den københavnske bevisthed, når de igen indtager Vesterbro med deres charmerende midlertidige, hvide telte og bænke i hobetal. Her, midt på Flæsketorvet, får vi atter en uforudsigelig og rodet oplevelse i den bedst tænkelige forstand, hvor hyggen og den gode smagsoplevelse står i centrum. Men inden vi kommer så langt, så tyvstarter de faktisk. Og det med en gæsteoptræden på Nørrebro, hvor markedet har forpremiere på årets mad-nyheder.Det hele foregår på Den Røde Plads på Nørrebro -og der er selvfølgelig gratis adgang, som der plejer. Vejrudsigten siger INGEN regn og omkring 8 grader.Kødbyens Mad &amp; Marked tyvstarter Den Røde Plads, Nørrebrogade 210 Lørdag kl. kl. 11-20.03 Gamle dage Helt i fiskI gamle dage stod »fiskekonerne« langs Gammel Strand og solgte friskfangede fisk til kunderne. Den tid er ovre. Og dog. For nu genoplives den med et old school Fisketorv.Kystfiskere fra hele Danmark mødes foran Torvehallerne fra kl. 10.30 til 15.00, og så er alt som i gamle dage -der bliver solgt masser af friskfanget fisk. For børnene er der også sjove ting i nettet: Tag på snorkel-tur med tidligere TV-vært fra »Nørd«. Fang fisk med hænderne eller rør rigtige fisk, når Den Blå Planets skoletjeneste møder op.Fisketorv Torvehallerne, Frederiksborggade 21, København K Lørdag kl. 10.30-15.04 Udstilling Kunst med fart påCopenhagen Contemporary på Papirøen er klar med den amerikanske kunstner Sara Szes installation, Timekeeper. Værket er en totalinstallation bestående af skærme, billeder og flimrende objekter. Værket afspejler de uendelige informationsstrømme, som de fleste mennesker i dag bombarderes med i dagligdagen.Sarah Sze er kendt for at udfordre skulpturer, og gøre dem mere flydende. Udstillingen kan opleves til 3.september 2017.Sarah Sze Trangravsvej 10-12, København K I dag fra kl. 11.05 Lopper Gammelt nytSøndag kan du købe massevis af sager, når det hyggelige Ravnsborggade-kvarter fyldes med lopper. Der bliver rig mulighed for at pifte hjemmet op med fede retro-sager, møbler og kunst og tøj. Loppestandene byder på både antikviteter, tøj fra lokale designere og ting fra københavnske kunstnere. Der er boder på både Ravnsborggade, Sankt Hans Gade, Ryesgade og Ravnsborg Tværgade.Loppemarked Ravnsborggade, København N Søndag kl. 10-16.

Fra midt i 1970' erne er Kvindernes Internationale Kampdag den 8. marts blevet markeret i Danmark hvert år. Det sker for at sætte fokus på kvinders stilling i verden.Her er Arbejderens anbefalinger til kvindedagen i København og Aarhus.DEN RUSSISKE REVOLUTIONArbejdermuseet i København markerer 100-året for den russiske revolution ved at skyde kampdagen i gang allerede klokken 8: 30 med et inspirerende oplæg om russeren Alexandra Kollontaj (1872-1952)." Alexandra Kollontaj har desuden en forbindelse til både Danmark og til 8. marts, idet hun var i eksil i Skandinavien op til revolutionen og fra 1924 sovjetisk ambassadør, først i Norge og senere i Sverige.Desuden var hun med i 1910, da det ved den Anden Internationales socialistiske kvindekonference - som i øvrigt blev afholdt på Jagtvej 69, det senere Ungdomshus - blev besluttet at indføre Kvindernes Internationale Kampdag", skriver Arbejdermuseet.DEMO, FEST OG FOREDRAGI København opfordrer Demos feminister og andet godtfolk til at gå på gaden og fejre Kvindernes Internationale Kampdag.Demonstrationen bliver afholdt ved Frederiksholms Kanal 27 under parolen: " Feminister på gaden - med musik, larm og protester mod ubertilhængere, rige snyltere, nationalister og fedterøve". Det er klokken 15: 30 til 16: 15.Dramafrontens, et netværk af professionelle teaterfolk, opfører teaterstykker i København under den samlede hat " Drama Queens".Kampdagen bliver fejret ved at opføre otte nye stykker kort dramatik - alle skrevet, instrueret og spillet af kvinder. Stykkerne opføres som en vandreforestilling i Københavns centrum og finder sted i samarbejde med Arbejdermuseet i Rømersgade.De energiske vil kunne afslutte 8. marts med fest og afterparty på Vega på Vesterbro i København fra klokken 19. Arrangementet er iværksat af KVINFO - Danmarks videns-og udviklingscenter for køn, ligestilling og mangfoldighed.Her kan man blandt andet opleve Katinka, den eksperimenterende og poetiske samgerinde, samt Barbara Moleko, som har sat sit præg på hitlisterne de sidste par år, og den satiriske sangskriver Karina Willumsen.LIGESTILLINGSOPTOG8. marts bliver ligeledes markeret på Kvindemuseet i Aarhus: Klokken 11 i cafeen kan man høre Astrid Elkjær Sørensen fortælle om rødstrømper og kvindefrigørelse.Klokken 12 til 14 arrangerer Kvindemuseet demo-workshop som forberedelse til et moderne ligestillingsoptog gennem byen.Klokken 16 er alle velkomne til optoget, som markerer modstand mod den globale opblomstring af sexisme, racisme, xenofobi, homofobi, transfobi, nationalisme og diskrimination. Ruten er fra Domkirkepladsen ved Kvindemuseet ad strøget til rådhuset og retur ad Frederiksgade og Store Torv.Inden da, klokken 15, er der koncert med Mathilde Falch.Til Kvindemuseets aftenevent er der kun adgang for kvinder. Klokken 17 sættes fokus på kravet om 30 timers arbejdsuge. Klokken 18 er der middag, (150 kroner). Klokken 19: 30 filmvisning: " Vejen er lang - Kvindebevægelsens historie" (Mette Knudsen, 2016). Læs resten af programmet på hjemmesiden.københavn og aarhus onsdag den 8. marts læs mere og bestil billet: arbejdermusset.dk kvinfo.dk kvindemuseet.dk.
Den 8. marts er det Kvindernes Internationale Kampdag. Arbejderen giver et par bud på, hvad du kan deltage i af arrangementer.
Café Obelix på Vesterbro i København skal have nyt navn og stoppe med at misbruge billeder af den store, sultne bautasten-hugger.Derudover skal caféen inden jul betale en erstatning på 600.000 kr., en advokatregning på 67.000 kr. samt droppe sit domænenavn cafeobelix.dk og sine sider på Facebook og Instagram, som også indeholder Obelix-varemærket.Det har Sø-og Handelsretten netop afgjort i en tvist mellem den danske café og det franske forlag, der ejer rettighederne til Asterix og Obelix.Sprut og tobakTvisten brød ud for godt et år siden, efter Ekstra Bladet ringede til det franske forlag Albert René alene for at få oplyst, om det var bekendt med, at Obelix-varemærket blev anvendt i en sammenhæng, hvor der var sket brud på fødevareloven, og hvor der blev solgt hård spiritus og tobak.Det skete mod forlagets vidende og mod forlagets værdier, lod man forstå, så man sendte danske advokater i krig mod den ellers bomstærke Obelix, som tabte.Erigeret lemAf dommen fra Sø-og Handelsretten fremgår det, at advokaterne har besøgt caféen og blandt andet dokumenteret, at der i en skifteramme var ophængt uoriginal tegning, som ' viser Obelix med erigeret lem i en eksplicit seksuel situation'.Sø-og Handelsretten har i sin dom slået fast, at caféen ' kke har nogen form for adkomst til sin udnyttelse af Albert Renés rettigheder', og at det er ' krænkende for ophavsmandens kunstneriske anseelse, at Obelix blev brugt i forbindelse med alkohol og en seksuel akt'.- Forlaget er glade for resultatet, siger John Kahlke fra advokatfirmaet Koch/Christensen, som har repræsenteret forlaget i sagen.- Sø-og Handelsretten slår klart fast, at man har krænket tegneserieuniversets integritet ved at anvende figuren på den måde, siger han.OverrasketDet var i går ikke muligt for Ekstra Bladet at træffe hverken restauratøren Søren Nissen eller Gitte Løvgren Larsen fra Sirius Advokater, som repræsenterer caféen.Men til Jylland-Postens erhvervsmedie siger Løvgren Larsen, at hun er overrasket.- Min klient og jeg er nu ved at nærlæse dommen og vil derefter vurdere, om den skal ankes. Men det forventer jeg, at vi kommer til at gøre.kloster@eb.dk 
CAFÉ SKAL SKIFTE NAVN OG BETALE ERSTATNING.
Paris' officielle kunstakademi - med det ærefrygtindgydende navn l'École nationale supérieure des beauxarts - har adresse lige over for det verdensberømte Louvre-museum.Men stedet er ikke kun en akademisk uddannelsesinstitution med lange rødder tilbage i landets kulturhistorie. Det er også et udstillingssted for samtidskunst, og lige nu udstilles der kunstværker - eller mere præcist skulpturer - af danske Per Kirkeby.Franskmændene kender godt til Kirkebys skulpturer i bronze. Et par af dem blev tidligere på året vist på en stor Rodin-udstilling på Grand Palais, hvor den franske billedhuggers betydning for den moderne skulpturs udvikling i det 20. århundrede blev belyst.Men Kirkebys skulpturer i røde mursten har franskmændene ikke tidligere oplevet midt i Paris, og på kunstakademiet på Quai Malaquais, ud mod Seinen, kan de nu møde tolv forskellige af slagsen: otte steler, tre større gulvskulpturer og en monumental konstruktion i næsten samme stil og størrelse som den, der står foran Humlebæk togstation.Alle skulpturer er lavet af den samme type mursten, som også bruges, når man bygger huse, og det er baggrunden for, at disse murstensskulpturer ofte er blevet sammenlignet med - eller klassificeret som - utopisk arkitektur eller bygningskunst uden funktion, men med streg under kunst.For man kan naturligvis ikke bo i dem, som i et almindeligt murstensbyggeri, eller benytte dem som læ i tilfælde af regnvejr.For selv de større af dem er konstrueret som et kompleks af rene vægge eller mure, uden overdækning. Det er også stående i det fri, under åben himmel, at man plejer at møde disse værker.Også på det punkt skiller denne udstilling sig ud: ved at alle murstensskulpturer er placeret indendørs i det gamle akademis store glasoverdækkede sal. Så man kan ikke parkere sin cykel op ad dem, som man har set nogen gøre med den murstensskulptur, der står i Trommesalen på Vesterbro. Det er måske den af Kirkebys skulpturer, der har fået den mindst heldige placering, og mange har gennem tiden haft mange meninger om den.HVAD FRANSKMÆNDENE eller de franske kritikere mener om Kirkebys skulpturer i Paris, ved vi ikke meget om. For der har endnu ikke været bragt anmeldelser i de franske dagblade eller kunsttidsskrifter.Men udstillingen slutter først 22. december, så det kan nås endnu, og aviserne har dog noteret, at disse murstensskulpturer ikke tidligere har været i Paris.Til gengæld er et større katalog på trapperne, og det bliver produceret af Cahier d'Art i et samarbejde med Galleri Susanne Ottesen i København, som også har organiseret udstillingen på det franske kunstakademi.Kataloget bliver en fortsættelse af det eksisterende katalog over Kirkebys murstensskulpturer, som den nu afdøde schweiziske kunstner og kunsthistoriker Johannes Gachnang afsluttede for mere end 20 år siden.På denne plads skriver Politikens anmeldere på skift om et udenlandsk værk eller kulturbegivenhed, der har vakt opsigt eller debat.peter.michael.hornung@pol.dk 
For første gang udstilles den danske kunstners murstensskulpturer i Paris. Selv om det sker på byens berømte kunstakademi, har franskmændene ikke opdaget det endnu.
Skulle mandagens koncert blive legendariske Deep Purples sidste på dansk grund, gik den engelske kvintet ud med swing, overskud og værdighed.Der er ganske mange blandt mine venner med lave medlemsnumre i Deep Purples fanklub. Da en stor del af dem hørte, at den koncert, som meget vel kunne blive de engelske veteraners sidste koncert på dansk grund nogensinde, ville blive afholdt i Valby Hallen, valgte de at investere hele og halve huslejer på at opleve deres favoritband alle andre steder end netop i den bedrøvelige betonklods på indfaldsvejen til Vesterbro.Såre forståeligt. Musikelskere har allerede i flere årtier konsekvent boykottet Valby Hallen, som generelt gennem historien har gjort cirka det samme for begrebet ' god lyd', som Den Sorte Død i Middelalderen gjorde for håbet om et langt og lykkeligt liv.Jeg skal lade være usagt, om koncerten mandag aften så bliver den sidste. Selv om så turnéen hedder ' The Long Goodbye', og medlemmerne er omkring de 70 år.God lyd i Valby Hallen!Efter de første to numre var lyden fra brillante ' Bloodsucker' og frem, hvor den skulle være. Og så kunne man ellers derfra blot nyde disse værdige veteraner dele ud af deres betragtelige musikalske overskud på flotteste facon.Hvad enten det gjaldt klassiske tidløse tordenmanifester som swingende ' Strange Kind Of Woman', legesyge ' Lazy', pragtfulde ' Perfect Strangers' og - ja, ja - den dér med røgudviklingen over gadekæret.Jamen, for fanden da!Eller fire sange fra dette års ' Infi-nite'-album så fornemt turnerede og velspillede, at man tilfreds fem årtier og 20 album inde i Deep Purples karriere konstaterer, at de i høj grad stadig er en musikalsk levende organisme, og at de nyder at være det.Jeg hører ind imellem folk, jeg med største fornøjelse ville kalde det samme som diverse graveredskaber op i deres åbne ansigter, besvære sig over, at 72 årige Ian Gillan ikke længere har den stemme, han er født med, mens de tårevædet mindes hans skrigeri på ' Child In Time' på 47 år gamle ' Deep Purple In Rock'.Ian synger stadig glimrende og modsat andre aldrende sangere, jeg kunne nævne, synger Gillan det, han stadig KAN - i stedet for at prøve på det, han IKKE længere evner.Den ofte så udskældte leadguitarist Steve Morse var aftenens helt store oplevelse. Han leverede samtlige sine soli med forbilledlig feeling og timing. Ja, så godt var det sgu'. Det var en dejlig aften og skulle det blive den sidste af slagsen fra Deep Purple her i landet? Jamen, så siger man tak  og ganger det med 1.000.Læs hele anmeldelsen på bt.dk.steffenjungersen.dk 


Profil. 
CarlsbergDa J. C. Jacobsen for 170 år siden anlagde sit bryggeri i Valby, lå det langt uden for byen og dens volde.Sådan oplever vi det ikke i dag. I dag ligger Carlsberg ved siden af Enghave og Vesterbro og dermed mentalt tæt på det centrale København.Det er let at komme til og fra. Carlsberg har endda fået sin egen S-togsstation opkaldt efter bryggeriet, som nu er blevet til en bydel.J. C. Jacobsen og hans søn, Carl Jacobsen, udbyggede Carlsberg til et kongedømme, men for cirka ti år siden flyttede den sidste rest af masseproduktionen af øl væk fra området og tilbage blev en ualmindeligt indtagende bydel med grønne anlæg og huse i en bygningsstil, vi generelt værdsætter, fordi den er fuld af skønhed og fortællinger. Carlsberg er som en gammel produktionsenhed med hovedgården, produktionsbygningerne, lagre og hestestalde, prydhave og tilmed en æresbolig. Det er et monument over en stor dansk industribedrift, og flere af bygningerne er fredet.Når man går rundt på Carlsberg sommeren 2017, er den fred, der i de senere år kunne være over området, væk. Arbejdspladsen er en byggeplads. Nogle af de gamle, temmeligt monumentale bygninger og bygninger med metaforiske fortællinger om Carl Jacobsens livssyn er nærmest skubbet til side, for i Carlsber Byen skal der opføres flere end 3.000 boliger de næste seks-syv år. Samtidig skal der være omkring 10.000 uddannelsespladser og en række nye arbejdspladser.Nogle bygninger er allerede blevet rejst. Det drejer sig for eksempel om UCC - professionshøjskolen - og så tornen i øjet: Det 100 meter høje Bohrs Tårn, der formodentlig kun er elsket af investorerne og dem, der bor i bygningen.Ud over en generøs udsigt vil beboerne have nemt til alt. Nærheden til byen er nævnt, og går eller cykler man ikke, er der S-tog uden for døren og om få år også Metro. Men man behøver måske ikke engang at forlade området, for i Carlsberg Byen vil der være institutioner af forskellig art, indkøbsmuligheder, kulturelle tilbud hen ad vejen og det ude-og caféliv, vi sammen med mulighed for løb og anden sport forbinder med moderne byliv.Mulighederne i Carlsberg ligger blandt andet i, at det bliver en tæt bebyggelse og dermed rigtig by. Mange af dens kvaliteter må man gætte sig til - eller man kan kigge på de plancher, der er sat op.Når arkitektfirmaer sætter billeder på kommende byggerier, er scenerierne i reglen befolkede med meget unge mennesker. Og rigtigt er det, at der er uddannelsesinstitutioner i Carlsberg Byen, og rigtigt er det også, at en del i det unge segment har penge og tjener godt.Men typisk er det nu ældre befolkningsgrupper, der har de friværdimillioner, der skal til for at købe sig ind i Københavns nye attraktive bydel, så det skal ikke undre, hvis der i løbet af de kommende år, mens Carlsberg Byen udvikler sig, tegner sig et billede af et attraktivt velhaverkvarter for midaldrende.BispebjergDa Bispebjerg i mellem-og efterkrigstiden blev udbygget, blev boligarkitekturen betragtet som avantgarde på verdensplan: Fritliggende etageejendomme med tidens moderne bekvemmeligheder.Boligerne, der var opført af en blå bog af landets bedste arkitekter for fremsynede bolig selskaber, blev omgivet af grønne områder og idrætsfaciliteter. Det hele tænkt til familier med såkaldt almindelige indkomster.For nogle steg indkomsterne og mulig heden for at få mere plads og måske grønne områder, der var ens helt egne. Det gav med tiden plads til mindre ressourcestærke beboere, og i takt med at de blev flere, søgte mange af de ressourcestærke væk. Når det sker for et kvarter, og det er sket for mange - for eksempel også med Steen Eiler Rasmussens idealbydel Tingbjerg - er der en tendens til, at sociale strukturer og nærmiljø eroderer sammen med ansvarsfølelsen over for stedet. Som en ond spiral.Men. Om end lejlighederne er små i forhold til tidens forventninger, er husene stadig arkitektonisk vellykkede, og kvarteret har mange fine - herunder grønne - træk, så onde spiraler kan også vendes til det modsatte, og det er det, der sker på Bispebjerg nu.Gennem adskillige år har det været muligt at iagttage, hvordan nye forretningstyper og liberale erhverv er åbnet i forladte butikslokaler - og det sikre tegn på, at gentrificeringen er nået til Københavns nordvestkvarter, kom tidligere på året, da to af hovedstadens førende gallerier, Nils Stærk og Nicolai Wallner, flyttede til nye lokaler i NV. Gentrificering er, når etniske grupper, nye generationer eller - hyppigst - højere indkomster over en periode overtager et kvarter, fordi det er blevet attraktivt. Måske fordi det ligger centralt. Og med forandringen af København og herunder en - principielt - velfungerende offentlig infrastruktur kombineret med cykelkulturen er Bispebjerg mentalt ikke så langt væk fra Indre By, som bydelen hidtil er blevet betragtet som.Skønt mange ser med sympati på deres etniske grønthandler og synes, at det er charmerende med et gammeldags værtshus henne om hjørnet, vil de fleste gerne være sammen med deres ligesindede, og tilsammen danner det basis for nye butikstyper og for cafeen og juicebaren som afløser for bodegaen og øludsalget i spillekiosken.Bispebjerg er fra gammel tid karakteriseret af mange lejeboliger. Ikke desto mindre: Kvarteret står over for store forandringer, og i takt med at det bliver stadig mere attraktivt, er der også grundlag for nybyggeri, der for eksempel erstatter områdets større eller mindre industribyggeri.NordhavnSelv holder jeg meget af de øde strækninger ved vandet. Sådan - helt personligt - synes jeg, det er rart at gå langs vandet på kajerne i Nordhavn og for en stund være i fred i en by, der er stadig mere intens og fortættet og vil blive ved med at være sådan i overskuelig fremtid.Strækningerne ved vandet behøver ikke være sådan lørdag-aften-TV-krimi-suspenceøde-agtige. Der må gerne gå en hundelufter i det fjerne, et par løbere på en anden mole - og Havnefogeden, den allestedsnærværende havmåge på et rækværk, skal der selvfølgelig også være plads til.Men som Henning Larsen engang forklarede, så fungerer arkitektur først, når der er mennesker i og omkring bygningerne. Det giver jo heller ingen mening at anlægge en bydel, der ikke bruges til andet end at flanere.Det er heller ikke planen. Planen er, at der inden 2020 skal bo 3.600 mennesker i 2150 Nordhavn, og dobbelt så mange skal arbejde i den nye bydel på vandet. Får planlæggerne ret, har nybyggerne i 2050 fået følgeskab af så mange, at der vil bo 40.000 mennesker og arbejde et tilsvarende antal.Som ved alle tilsvarende havneområder er muligheden for nye boliger og andre typer arbejds pladser opstået, fordi tidligere tiders arbejdspladser forsvandt til andre dele af verden eller blev overflødige.Havnen, der tidligere havde været en travl arbejdsplads med adgang forbudt for de fleste, blev tømt for funktioner. Tilbage var ældre industribygninger, hvoraf nogle kunne bruges midlertidigt og andre transformeres til nye formål og dermed bidrage til den stemning af havn, som mange finder charmerende.Som altid ved boligbyggerier af denne art bliver det interessant at konstatere, om de mange penge, beboerne har investeret i deres udsigtslejligheder, betyder, at de egentlig gerne vil have stedet for sig selv, og det er der ikke noget at sige til.Sådan vil det typisk være i begyndelsen, men der er et punkt ud ad tidslinjen, hvor også Nordhavn kan blive så udbygget og dermed så fortættet, at det bliver til en egentlig by. Ligesom Østerbros Århusgade-kvarter, som Nordhavn principielt skal smelte sammen med.Lige nu fremstår de mange nyopførte byggerier som enkeltstående enklaver i kvarteret med den fred, det giver. Så spørgsmålet er, om mængden af bygninger og mennesker på et tidspunkt gør Nordhavn til det levende kvarter med bolig, erhverv, institutioner osv., som erfaringsmæssigt giver det miks, der er grundlaget for det eftertragtede byliv, som mange drømmer om.Indtil da kan man gå sig en tur langs med havnen.SydhavnenSom helhed kan Sydhavnen vise sig byfornyelsesmæssigt at være en hårdere nød at knække end Vesterbro. Old school-Vesterbro har for længst lagt sig ned og spinder som en killing ved tanken om økologisk mælk.Der var heller ikke meget at gøre. Vesterbro lå ganske enkelt for tæt på Strøget og Tivoli og Indre By og hovedstadens arbejdspladser, uddannelsesinstitutioner og kulturtilbud til at ligge uforstyrret hen.Også transformationen af Kødbyen fra overvejende levnedsmiddelindustri til tilbud om kultur og cafeer gjorde sit. Og når der i dag stadig findes en enkelt pornoforretning eller to i Istedgade, og nogle prostituerede trækker i sidegaderne, er det, fordi der er en ophobning af hoteller til turister i området. Forretning efter forretning er blevet ændret efter de nye beboeres behov, smag, stil, selviscenesættelse.Det samme er på vej til Sydhavnen.En meget stor del af Sydhavnen består af ældre, gedigne etageejendomme administreret af ældre, gedigne ejendomsselskaber og beboet af et tilsvarende segment af befolkningen, der - sådan udefra set - tilsyneladende har det fint med at passe sig selv. Det er rolige boligkvarterer lige op ad Vestre Kirkegård, der også er en gåtur værd.Så derfor er Sydhavnen en spaltet bydel. For også her er København gennem de seneste ti år blevet udbygget med for eksempel kanalbyen ved Sluseholmen. Udefra set attraktive boliger med fin udsigt og vandet uden for indgangsdøren som ramme om et godt liv. Et moderne byggeri, der mentalt forbinder sig til de relativt nye erhvervsområder på vejen ud mod lufthavnen over Amager og dermed også forbindelsen til Ørestad.ØrestadUdbygningen af Amager hænger sammen med Københavns genrejsning som by - og hovedstad.1970ernes og i nogen grad også 1980ernes København var en kedelig og nedslidt by. Byliv - som vi opfatter begrebet i dag - var der ikke meget af. Mange fravalgte derfor København, der til gengæld modtog en stor del omkostningskrævende indbyggere.Men så skete der noget. Kommunen solgte ud af ejendomsmassen og af byggegrunde og gav mulighed for for eksempel en række hurtigt opførte domiciler ved Kalvebod Brygge.Det gav blandt andet midler til metrobyggeri.Samtidig vedtog Folketinget i begyndelsen af 1990erne planer for udbygning af Amager og herunder anlæggelse af den faste forbindelse til Sverige, der blev indviet i 2000.Det satte skub i Ørestaden, hvor også DR Byen blev anlagt, samtidig med at der påbegyndtes en udbygning af de højere læreanstalter.Iblandt er der opført en række både fremragende og spektakulære byggerier, der blander sig med den bløde mellemvare.Begiver man sig i dag på en fodrejse fra Indre By til yderste Amager, kan man konstatere, at de fleste huse ligger spredt over Ørestad.Man kan også - ofte - konstatere, at der mangler liv mellem husene. Men man kan så også se, at byggerierne her og der bliver fortættede og sammenhængende, og man kan se, at hvis det lykkes, vil også Ørestad på et tidspunkt blive til en sammenhængende by med gader og torve og pladser. Og her er det så, man kan håbe, at Ørestad får de kvaliteter, der kendetegner det moderne byliv: Liv mellem husene.tow@berlingske.dk Fakta: Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.
København er under forvandling. Vi har kigget på fem kvarterer, der på hver deres måde vil undergå store forandringer i de kommende år.
Festlig folkelighed i Operettebåden 
Jazzfestivalen er overstået, så nu kalder tenorer og sopraner på opmærksomheden, når årets Operafestival i København begynder 30. juli. 
København har en særlig plads i Vladimir Popovs hjerte. I 1978 gik hans første udlandstur som KGB-agent til den danske hovedstad. Anledningen var EM i skydning i Idrættens Hus i Brøndby, et stævne, hvor de sovjetiske skytter væltede sig i medaljer.Men det er ikke det sportslige, som har efterladt størst indtryk hos Popov.Han var indlogeret på Hotel Hebron på Vesterbro, og han fandt, at København var en smuk by med en venlig befolkning. En middag på den sovjetiske ambassade, hvor den senere så berømte KGB-afhopper Oleg Gordievski deltog, har også fæstnet sig.Det væsentligste var dog, at han benyttede turen til at hverve lederen af den sovjetiske antidopingkontrol Gennady Markov som KGB-agent.Markov fik kodenavnet Genin.To år senere, ved OL i Moskva, var Markov chef for dopingkontrollen.- Sport er politik, og lande som Sovjetunionen og Rusland har brug for at vinde mange medaljer, og de bruger de metoder, som er nødvendige, siger Popov.Fordi en lang række lande boykottede De Olympiske Lege i Moskva i 1980 på grund af Sovjets besættelse af Afghanistan, blev legene en stor triumf for det sovjetrussiske hold, som vandt 80 guldmedaljer.Kun få vidste, hvordan medaljerne blev vundet.I MOSKVAS OLYMPISKE dopingkontrolcenter, hvor Markov regerede, blev de sovjetiske atleters positive dopingprøver skiftet ud med negative. Præcis som det skete ved Vinter-OL i Sochi i 2014.- OL i Moskva i 1980 var det reneste nogen sinde.Også de positive prøver fra vestlige udøvere blev fjernet og byttet med rene prøver. Det ville nemlig skabe ballade, hvis ikke en eneste fra Sovjetunionen blev taget, mens mange fra Vesten blev fældet.- En kollega fra mit departement, Boris Parkin, var akkrediteret til dopingkontrollen, og hans job var at udskifte de positive prøver med rene urinprøver. Efter legene fik Parkin ' Den røde Stjerneorden', som normalt kun gives til folk, der har kæmpet i krigen. Selv følte han sig skamfuld.Men OL i Moskva var ikke kun doping. Dommerne blev også bestukket.- Centralkomitéen udskrev et større beløb i dollars til sportskomitéen, så den kunne bestikke de udenlandske dommere. KGB købte dyre gaver, som blev sendt til de udenlandske dommere via KGB's netværk. En lang række KGB-officerer blev hædret for deres indsats under legene.Ekstra Bladet og Nettavisen har kontaktet sportskomitéen i Moskva i et forsøg på at indhente en kommentar fra Markov. Borgmesterkontoret i Moskva har svaret, at Markov døde af kræft i 2010.Sport er politik, og lande som Sovjetunionen og Rusland har brug for at vinde mange medaljer Centralkomitéen udskrev et større beløb i dollar til sportskomitéen, så den kunne bestikke de uden-landske dommere.

LOKALPLAN For 14 måneder siden blev det offentliggjort, at den svenske møbelgigant Ikea ville opføre et varehus midt i København ved baneterrænnet ved Dybbelsbro på Vesterbro.Siden da er der blevet arbejdet intenst med at lægge rammerne for byggeriet. Senest er københavnerne blevet hørt, og nu er den endelige lokalplan " Kalvebod Brygge Vest II" færdig.Et grønt parkstrøg, som kommer til at ligge oven på varehuset, har et areal på cirka 18.000 kvm og bliver et godt alternativ for hovedsageligt fodgængere til at færdes på i forhold til både Kalvebod Brygge og Carsten Niebuhrs Gade.Kritik af forholdDe indkomne kommentarer har desuden betydet, at der under det grønne strøg ved ungdomsboligerne bliver mere plads til kultur og idræt i stedet for parkeringspladser.Fra lokal side har der været kritik af forholdene for fodgængere og cyklister på Dybbølsbro. De input er der taget højde for i det reviderede lokalplanforslag, og både cyklende og gående kan se frem til bedre plads på Dybbølsbro.Projektet betyder blandt andet, at hullet mellem de to brodæk fyldes ud, så der derved skabes mere plads at færdes på for gående og cyklende.Samtidig skabes bedre cykelparkering.- Den nye Ikea inviterer københavnerne til at tage cyklen til varehuset, og derfor skal vi selvfølgelig også være opmærksomme på den ekstra cykeltrafik, det vil medføre. Derfor skaber vi også tidssvarende forhold, når Ikea er klar til at slå dørene op på Dybbølsbro. Den politiske beslutning er taget, og pengene er afsat, siger Københavns teknik-og miljøborgmester Morten Kabell (EL) i en pressemeddelelse.Ikea-varehuset bliver på cirka 37.000 kvm, og nord for varehuset bygges to hotelbygninger, mens to bygninger med ungdomsboliger opføres syd for Ikea-bygningen.Første gang midt i byenDet bliver første gang, at Ikea-koncernen bygger et varehus i hjertet af en storby og derfor er Ikea Danmarks adm. direktør, Dennis Balslev, glad for det grønne lys til varehuset.- Ikea København bliver verdens første urbane Ikeavarehus.Det repræsenterer et nybrud i den måde, Ikea hidtil har designet og placeret varehuse uden for de store byer. Det er en nytænkning af Ikea-konceptet, som vil øge tilgængeligheden for de mange mennesker - for gående, cyklister og københavnere der kommer med tog, bus eller metro, siger Dennis Balslev i en pressemeddelelse.Varehuset åbner efter planen i 2019. brahe.Nord for varehuset bygges to hotelbygninger Ikea-varehuset bliver på cirka 37.000 kvm. Varehusets tag bliver et grønt åndehul i 20 meters højde. To bygninger med ungdomsboliger opføres syd for Ikea-bygningen.
Det bliver første gang, at Ikea-koncernen opfører et varehus midt i en storby.
Thomas Høyer Andersen fra HHM A/S er projektchef på byggefelt 16 i det nye bykvarter, Carlsberg Byen. 
Metoden sikrer stabilt flow, optimal udnyttelse af byggepladsen og kvalitetssikkert byggeri. 
Brønnum August Bournonvilles Passage 1, 1055 København KBrønnum er et 400 kvadratmeter drinks-nirvana i den helt gamle stil på Kongens Nytorv. I omkring 125 år drev familien Café Brønnum i stueetagen af Brønnums Hus klos op ad Det Kgl. Teater og Kongens Nytorv, som var meget besøgt af skuespillere, forfattere og andre kulturpersonligheder, inden stedet de seneste mange år er blevet brugt som billetudsalg af Det Kgl. Teater. Her er overdådigt, men elegant 1930-40' er-stil med tunge karrygule velourgardiner fra gulv til loft.Curfew Stenosgade 1, 1616 København VCocktailbaren Curfew kunne også fungere som cocktailmuseum.Herinde dribler ejeren Humberto velafbalancerede klasse-drinks i sit moderne take på en speakeasy-bar med dertilhørende dunkelt lys og ridsede jazz-plader på grammofonen.Hans samling af shakere er en regulær tidsrejse igennem alverdens cocktailbarer med udgaver i både sterlingsølv og glas - nidkært fundet online eller hos alverdens antikvitetshandlere til priser på op til 1.000 euro.Mash Penthouse Arni Magnussons Gade 2, 1577 København VMASH Penthouse på 12. etage af Tivolihotellet er en gigantisk lussing til den danske jantelov. Her er højt til loftet, højt til himlen og kort til en klasse-cocktail. København er nemlig ved at udvikle sin helt egen skyline på Kalvebod Brygge, og som i The Big Apple er der tænkt en fantastisk skybar ind fra starten. I luksuriøse rammer shaker Jonas Brandenborg Andersen, når han altså ikke lige mikser sig i top fem til VM for bartendere.Duck and Cover Dannebrogsgade 6, 1660 København VKasper Reiwe Henriksen, en af landets dygtigste konkurrencebartendere, styrer Vesterbro-baren Duck and Cover. Her kan man, omgivet af dansk 50' er-design-nostalgi, blive forført af både cocktails og deres brogede historier, når de yderst kompetente tendere bag baren smugler gæsterne med tilbage i tiden til dengang, service var et professionelt håndværk. Menuen fornyes løbende, så du for eksempel i december kan få mikset en cocktail fyldt med julestemning, mens sommeren smager mere af solskin.HELIUM Bredgade 65, 1260 København K270 kvadratmeter højloftede lokaler i Bredgade danner rammen om den eksklusive cocktailbar HELIUM. Herinde er hvert af de tunge og meterlange velourgardiner særligt valgt ud fra en tanke, som gør den store cocktailbar både eksklusiv og imponerende, men samtidig også hyggelig og indbydende. Selve cocktailkortet er opfindsomt, spænder over alle stilarter og skifter hvert kvartal.De har en eksperimenterende tilgang til cocktails, men laver ikke show for showets skyld.
ER:.
En rundtur i Kødbyen på Vesterbro i København kan i januar være en ganske kold fornøjelse. Da DGI Byen ved et arrangement i vinter skulle vise 150 gæster rundt i nærområdet, var det derfor oplagt at gribe det an på lidt uortodoks vis - og det blev med en sansetur i kæmpebyggeriets lune lokaler. 

30 I DAG. Tænk på en kirke i dit område og find så dens hjemmeside på din computer.Kig i det nederste, højre hjørne. Er der et lille, blåt logo med teksten ' Churchdesk'? Det er er sandsynligt.Ifølge selskabet bag Churchdesk er over halvdelen af de danske kirker i dag tilmeldt systemet af samme navn. Et system, som kirkerne kan bruge til at designe hjemmesider, planlægge arrangementer og komme i kontakt med deres medlemmer. Manden bag er Christian Steffensen. Han er administrerende direktør i Churchdesk. Et selskab, han stiftede tilbage i 2010.Christian Steffensen fik idéen af sin mor. Hun er præst på Vesterbro, og da Christian Steffensen boede hjemme, kunne han se, hvordan hun kæmpede med at få folk til at møde op til den lokale kirkes arrangementer. Moren trykte reklameflyers og hængte opslag op i kirken. Det var hverken særlig målrettet eller effektivt, tænkte Christian Steffensen. Som han siger: »Kirken er måske Danmarks største organisation. Måske verdens største. Det er en gammel institution, men det er vildt, at der ikke er nogen, der har forsøgt at gøre den digital«. I dag kan Christian Steffensen sige, at han har gjort forsøget.Arbejdet blev indledt på et kontor, som reelt var hans soveværelse. I dag har Churchdesk et hovedkontor med 25 ansatte på Islands Brygge. De arbejder på at tilbyde kirkerne moderne værktøjer som eksempelvis digitale databaser og forskellige mail-og sms-funktioner, så præsterne bedre kan holde kontakten ved lige med folk i sognet, efter de eksempelvis er blevet gift eller har fået deres børn døbt i kirken.Efter en international investor i 2015 skød 15 millioner kroner i Churchdesk, har det for alvor taget fart. I dag er det lille blå logo også at finde på hjemmesider hos kirker i blandt andet Tyskland og Storbritannien, hvor henholdsvis omkring 200 og 100 kirker i dag betaler for at bruge portalen. Det har resulteret i to små kontorer i Berlin og London, hvor i alt 10 ansatte sidder.Godt nok har Churchdesk endnu ikke kunnet levere et overskud, men det er heller ikke meningen, siger Christian Steffensen. Alt overskud vil også i de næste »mange år« blive investeret, bebuder direktøren, der planlægger at ansætte yderligere 20 personer i løbet af 2017.»Vi skal vokse. Vi skal være de største inden for det her i Europa. Lige nu skal vi udnytte, at vi de eneste i Europa, der gør det her seriøst«, erklærer direktøren.

Stearinlys. Dæmpet musik. Ro.Det er tre af ingredienserne på natherberget Vendepunktet, som igennem de seneste tre vintre har tilbudt husly og menneskelig støtte og varme i Apostelkirkens menighedssal på Vesterbro i København.Og det er herfra, et kommende projekt om en hjemløselandsby på Jagtvej på Nørrebro udspringer.Flere unge hjemløseDe to direktører i Vendepunktet, Bjarne Ove Nielsen og Anders Peter Olsen, er ikke i tvivl om, at ungdomshjemløsheden er stigende. Vendepunktets nuværende 10 herbergspladser er næsten altid fyldt op, og over 40 frivillige er aktive med at give »gadens folk«, som Anders Peter Olsen kalder dem, et stabilt sted at være.Og antallet af hjemløse i Danmark er støt stigende. Tallet nåede 6.138 ved den senest tælling i 2015. Ungdomshjemløsheden er i sig selv steget med 23 procent siden 2009.Projekt Vendepunktet begyndte i Bjarne Ove Nielsens boligforenings fælles festlokale i 2014. Festlokalet blev forvandlet til sovepladser, når mørket kom frem.»Jeg så et behov i mit lokalsamfund, og så handlede jeg«, forklarer Bjarne Ove Nielsen, der også er næstformand i foreningen Sind i København.Efter et år flyttede initiativet til Apostelkirken, og herberget, der støttes af statsmidler, har indtil videre haft 40-50 sovende gæster. Her har man en fast seng og skal altså ikke booke en plads nat for nat, indtil man ikke ønsker den længere. Tre af brugerne har undervejs fået arbejde og et fast sted at bo.16 faste pladserNu vil Bjarne Ove Nielsen og vennen Anders Peter Olsen slå et endnu større brød op i form af en containerlandsby for hjemløse og udsatte unge med tilhørende værksteder og haver på den grund, hvor Ungdomshuset engang lå.Projektet vil få 16 faste pladser plus 8 akutpladser.Fra sofasover til flaskesamler »Vi kan se et stort behov for at hjælpe især udsatte unge tidligt. Jo tidligere man sætter ind, jo større er muligheden for succes i forhold til at få dem tilbage til den plads i samfundet, som de ønsker sig«, siger Anders Peter Olsen.Han har set mange eksempler på unge, der starter med at sove på tilfældige sofaer hos tilfældige bekendte og ender med at »gå rundt med indkøbsvogn med tomme flasker og sove på gaden«.
Det er to veteraner udi hjemløshed, der tager hul på nyt stort projekt på ungdomshusgrunden i København.
Endnu flere andelsforeninger i København frygter, at en større københavnsk ejendomsadministrator har svindlet med foreningernes konti.I alt har 13 andelsforeninger nu anmeldt den mulige svindel til politiet. Det oplyser Københavns Politi til Berlingske Business.Sagen begyndte at rulle for knap en måned siden, da direktøren i ejendomsadministratorselskabet blev varetægtsfængslet i en måned, mistænkt for at tilrane sig store summer fra to andelsforeningers bankkonti. Direktøren er blevet varetægtsfængslet i yderligere fire uger, mens politiet efterforsker det voksende omfang af den potentielle svindelsag.»Politiet har stadig indikationer på, at endnu flere end 13 foreninger kan blive inddraget,« siger Thomas Houtved, fungerende politikommissær i Københavns Politis afdeling for økonomisk kriminalitet.Endnu har politiet ikke det fulde overblik over, hvor mange millioner der sammenlagt er blevet taget fra andelsforeningernes konti. Men »en forsigtig udmelding« lyder på mindst syv millioner kroner, lyder det fra Københavns Politi.En andelsforening på Frederiksberg mener, at den er blevet snydt for tre millioner kroner, mens en forening på Vesterbro frygter, at man her har mistet 500.000 kroner.Fælles for de 13 andelsforeninger, der har anmeldt svindlen, er, at de alle har brugt det københavnske ejendomsadministratorselskab til at klare deres pengesager. Den ordning bruges flittigt og indebærer, at ejendomsadministratoren får fuldmagt til at overføre penge fra foreningernes konti, så regninger til el, varme eller istandsættelser kan betales. Det er den adgang, som politiet mistænker, er blevet misbrugt.Først erstatning hvis selskab lukkerI Ejendomsforeningen Danmark oplyser juridisk direktør Morten Østrup Møller, at man får stadig flere henvendelser fra berørte foreninger, der har oplevet at blive trukket betydelige beløb uden grund.Samlet set vurderer han, at der er tale om et anseeligt millionbeløb, men det er endnu for tidligt at konkludere, hvor mange penge der er tale om.»Vi har aldrig nogensinde oplevet noget lignende, hvor man som her tilraner sig kundernes midler ved at trække for store beløb fra deres konti,« siger Morten Østrup Møller.Den juridiske direktør fortæller, at der tidligere har været en sag med et selskab, der formidlede udlejning mellem private personer, hvor lejernes depositummer blev omfattet af selskabets konkurs, men det var ikke en ejendomsadministrator, som tilfældet er i den aktuelle sag.Indtil videre kan de ramte kunder ikke få del i en forsikringssum, da der først kan gøres krav over for forsikringsselskabet, når det pågældende ejendomsadministratorselskab eventuelt lukker, forklarer han. Kravene er dog allerede anmeldt til en forsikringsmægler.Advokat Anders K. Németh oplyser i en email til Berlingske Business, at den sigtede nægter sig skyldig.Berlingske Business har forsøgt at indhente en kommentar fra den pågældende ejendomsadministrator.Det var dog ikke tirsdag muligt at få selskabet i tale.I et autosvar oplyser selskabet imidlertid per e-mail, at firmaet er ved at flytte til nye lokaler, og at det derfor er svært at komme i kontakt med ejendomskontoret.Berlingske Business har valgt ikke at bringe navnene på direktøren eller selskabet, da der endnu ikke foreligger en sigtelse i sagen.mikd@berlingske.dk jakc@berlingske.dk 
En sag om svindel med millioner i københavnske andelsboligforeninger ser ifølge politiet ud til at vokse. Vi har aldrig oplevet noget lignende, lyder det fra ejendomsbranchen.
Det er få forundt at gå direkte ud af Statens Teaterskole og ind i et søndagsdrama på DR med 1,26 mio. seere. Sådan som dagens 30-årige fødselar, skuespillerinden Natalie Madueño, gjorde det, da hun første gang tonede frem som den stræbsomme jurist Claudia i DR-serien "Bedrag". 

INFRASTRUKTUR Den første entreprenør på Odense Letbanes arbejde med at flytte veje, fortove og cykelstier er netop udpeget.Det var M. J. Eriksson A/ S, der blandt seks bydere tilbød den laveste pris og vandt entreprisen, som begynder på den nordlige del af Ørbækvej i løbet af kort tid.Det skriver Odense Letbane i en pressemeddelelse.Der er tale om et anlægsarbejde, der vil efterlade en otte meter bred bræmme, hvor den kommende transportentreprenør skal lægge skinnerne efterfølgende.I alt seks bydere var prækvalificerede til at byde på den første af i alt syv entrepriser langs strækningen.Flere udbud på vejOg det blev altså entreprenørfirmaet M. J. Eriksson A/ S, som fik tildelt arbejdet med laveste pris på 42,6 mio. kroner. Prisen ligger inden for letbanens afsatte budget til entreprisen. Det glæder adm. direktør Mogens Hagelskær.- Den første pris på det første vejarbejde viser, at det vil være muligt for os at gennemføre arbejdet med at flytte veje, fortove og cykelstier samt anlægge pladser langs hele ruten inden for budgettets rammer. Samtidig er vi lykkedes med, som tidligere oplyst, at lande prisen for transportsystemet og letbanevognene inden for budgettets samlede rammer.Så nu kan vi med ro i maven begynde at bygge letbanen, siger Mogens Hagelskær.De kommende entrepriser vil blive udbudt med cirka to måneders mellemrum fremover.Ligeså vil arbejdet starte op med få måneders mellemrum på de syv strækninger, som ruten er delt op i.Munk.Entrepriser på Odense Letbane10 entreprenørvirksomheder er prækvalificeret til de i alt syv byrumsentrepriser.Entreprenørvirksomhederne Arkil A/ S, Barslund A/ S, Kamco A/ S -Odense, M. J. Eriksson A/ S, Munck Forsyningsledninger A/ S og Per AarsleffA/ S er prækvalificeret til at byde på alle syv entrepriser, herunder de tre store, som er strækningerne: Idrætsparken -Vesterbro, Vestre Stationsvej -Østre Stationsvej og Nyborgvej -Ørbækvej Nord.Derudover er Hansson &amp; Knudsen A/ S, Entreprenørfirmaet Ollerup A/ S, TC Anlæg A/ S samt konsortiet Odense Letbane EGEMP, der består af Marius Pedersen A/ S og Egelund A/ S Entreprenør prækvalificeret til at byde på de fire mindre entrepriser på strækningerne: Rismarksvej, Albanigade -Benediktsgade, Ørbækvej Syd - Campusvej og Park &amp; Ride -Hjallesegade.
Entreprenøren afgav bedste tilbud på en anlægsentreprise på Odense Letbane.
MIT DISTORTION ENQUETEREmil Lange er vært for Royal Distortion Mainstage på Rådhuspladsen og spiller også på Nørrebro.Hvad er dit vildeste Distortion-øjeblik? »Det er fra dengang, da Distortion stadig foregik i Indre By, og jeg stod og spillede oven på en tank i Sankt Peders Stræde.Det er måske det sindssygeste, jeg har prøvet. En gut i pandakostume crowdsurfede, og jeg tror også, Morten Breum spillede. Der var ikke særlig meget lyd, men det hele kogte. Det ville være løgn, hvis jeg sagde, at der var 10.000 mennesker, men det føltes sådan«.Hvor kan man finde dig til Distortion i år? »Jeg er vært for Rådhusplads-scenen om torsdagen og spiller også på den. Og så spiller jeg på Puma-scenen på Nørrebro et eller andet sted. Jeg har sgu været med til Distortion i mange år, og i år har jeg kun sagt ja til to jobs, og jeg skal bare nyde det. Jeg er meget til gadefester, for de åbner København op på en måde, vi ikke er vant til. Det bringer alle mulige slags folk sammen. De, der drikker Cult Shaker, står ved siden af dem, der altid er kommet på KB18 for at høre undergrundsmusik, mens de cool hipstere hænger ud ved siden af typer med halstatoveringer, der står og skråler med på Ude Af Kontrol«.»Helt surrealistisk at se sin by på den måde«Søren Schou, alias Pharfar, spiller på Vesterbro med Bikstok Røgsystem og med sit ny dansktop-band på Nørrebro. Hvad er dit vildeste Distortion-øjeblik? »Jeg plejer at spille nede foran Rust på gadefesten, hvor der altid er gang i den.Jeg har spillet på mange scener under Distortion gennem årene, og fælles for dem er, at man bliver superstjerne på en halv time. Der er så sindssygt mange mennesker, og de helt oppe at køre. Selv de folk, som ingen kender, får deres fifteen minutes of fame der, for der er så god stemning. Jeg var engang dj på Elmegade, og det var ret vildt, fordi vognen, jeg spillede på, bare gyngede helt vildt. Folk stod og skubbede til den, og mange var klatret op på den og hang ud af vinduerne.Det var helt surrealistisk at se sin by på den måde«. Hvor kan man finde dig til Distortion i år? »Jeg er på Nørrebro, hvor jeg skal spille med mit nye dansktop-band, ' Humørekspressen' (sammen med Klumben, Chapper og Peter Lützen fra Panamah, red.). Bagefter vandrer jeg bare rundt.Jeg har ikke lagt nogle nærmere planer, og det kommer jeg nok heller ikke til at få. Det er bare med at kaste sig ud i det«.birgitte.kjaer@pol.dk .

Det er ikke længe siden, at Tiger-kæden - som i dag rettelig hedder Flying Tiger Copenhagen - lignede en solid børskandidat med sine globale væksttal, fremragende indtjening og et letforståeligt koncept. 
Salget bløder, og detailkæden Tiger har mistet vigtige nøgleprofiler. 
Somalia hører vi egentlig kun om i Danmark gennem historier om Somalias flygtninge.Derfor er det velgørende, at teaterinstruktøren Ditte Maria Bjerg fra Global Stories nu fortæller Somalias historie gennem en teaterforestilling, lidt i stil med hendes Ni Hao Nuuk, der skildrede Grønlands dilemmaer.I Am Also Somalia er ' dokumentarteater'.Her blandes fakta og fiktion i en foredragsagtig fremstilling - med alt fra landkort til en lille kamel i plastik.Her er sang og kabanmusik og juhupiger, men her er også malede palmer og protestbannere.I Pakhus 11, hvor Global Stories præsenterer forestillingen sammen med Teater Sort/ Hvid, er der netop den rå stemning af hullet beton, der åbenbart også knytter sig til The National Theatre of Somalia fra 1967, der kort efter genåbningen i 2012 blev hærget af en selvmordsbomber.Scenografen Lisbeth Burian har i hvert fald indrettet Pakhus 11 med et nødtørftigt bagtæppe med en malet ørken, og Raphael Frisenvænge Solholm har skabt et videolandskab med flotte reportagefotos og mærkværdige historiske billeder, der vidner om den vanvittige europæiske overmagt i Somalia. Helt frem mod selvstændigheden i 1960, der sørgeligt nok kun har ført til borgerkrig.Hun peger på digIdeen med at fortælle om nationalteatret som landets stolthedssymbol er overbevisende. Den unge, vidende tolk Moeisha Ali Aden fra Vesterbro har rollen som fortæller, mens den unge, somaliske sanger Bashir Billow fra Vollsmose spiller den nysgerrige, somaliske fyr, der synger vrede sange - med den lækreste stemme! Han vil gerne lære sit land at kende, så han opsøger den somaliske virkelighed i Griffenfeldsgade.Performernes charme opvejer deres manglende skuespillererfaring.Alligevel dykker forestillingens intensitet undervejs ved gentagelser og rodede overgange.Scoopet er sangerinden Maryam Mursal, som var den store stjerne på nationalteatret i Mogadishu inden borgerkrigen - og som flygtede til Danmark med sine børn og videre til London.Da hun først træder frem på scenen, falder alt på plads. Hendes stemme spilkoger. Hvis Maryam Mursal peger på dig med sine slanke hænder, så mærker du, at det er alvor.Hun synger med hele sin krop, der er indhyllet i grønt stof, der glitrer af guld og sølv.Desværre bliver hendes sangtekster ikke oversat undervejs. Det er ærgerligt, når man ellers netop her ville have kunnet opleve de autentiske ord for Somalias smerte.Men det er en detalje. I Am Also Somalia er dokuteater, der bringer tilskuerne tættere på et land, der åbenbart opfatter sig selv som en kamel, der er blevet udnyttet og parteret.Som fjerne danskere går vi pludselig med ind i denne somaliske symbolik - og vi mærker drømmen om, at kamelen en dag vil blive helbredt.Det er godt gået.amc@information.dk 
' I Am Also Somalia' er en levende, men lidt rodet teaterskildring af et land i borgerkrig. Med Maryam Mursals kogende stemme og skarpe blik som magnetisk midtpunkt.
Der er kaos på Københavns cykelstier. Horder af ladcykler, bycykler, racercykler, elcykler og bedstemorcykler forsøger dagligt at klemme sig sammen på de forholdsvis smalle stier, og det vil kommunen gøre noget ved med en ny ' Cykelstiprioriteringsplan for 2017-2025'. Cykelstierne skal være bredere, og i et vist omfang skal pladsen tages fra bilisterne.Fint nok, men Bagsiden synes, at cyklister klynker for meget, og at der er behov for at sætte deres klynk i perspektiv. I historisk perspektiv.For vi skal ikke længere tilbage end til 60' erne, før det var bilerne, der havde overtaget, og bilismen, der blev opfattet som Københavns redning.Man skulle kunne komme hurtigt ind og ud af hovedstaden.Derfor besluttede politiske flertal både i København og i Folketinget at bygge Søringen. En sekssporet motorvej, der skulle gå fra Hans Knudsens Plads ad Nørre Allé, tage bidder af Amorparken og Fælledparken, fortsætte ad Tagensvej, Fredensgade og Fredens Bro og videre langs - og i - Søerne, tværs gennem Vesterbro og ned til havnen! Vrooom.Ingen cyklister skulle regne med at få så meget som et sted, de kunne trække med cyklen, på den heftige strækning. Og ænderne i Søerne måtte også finde sig i, at der blev mindre plads til dem, for de seks spor lagde beslag på 30 meter af Søernes bredde.Begejstringen for det trafikale fremskridt var stor især hos byplanborgmesteren Alfred Wassard Jørgensen (K) og overborgmester Urban Hansen (S), og arbejdet blev sat i gang. På det store åbne græsareal, der i dag kaldes Fredens Park, lå en stribe ejendomme, som blev revet ned for at give plads til asfalten, og Fredens Bro blev omdannet til en dæmning. Det er to af de i dag mest synlige tegn på projektets eksistens, og når cyklisterne passerer disse strækninger, bør de tænke på, hvor godt de egentlig har det i forhold til, hvad der kunne være sket.Når det hele blev skrinlagt, skyldtes det voldsom folkelig modstand.Det var et rigtigt tegnebordsprojekt, som uden tvivl tog sig godt ud hos beslutningstagerne, når de stod og kiggede på modeller af dette storslåede trafikale fremskridt.Men protesterne blev alligevel hørt, og i 1973 satte den daværende trafikminister, Jens Kampmann, en stopper for projektet, som dog først blev erklæret dødt året efter af byplanborgmester Wassard.bagsiden@pol.dk 

Noget af det værste, man kan være i en verden båret af en tro på fremskridt og udvikling, er sentimental nostalgiker.Det nytter ikke noget at tro, verden af i morgen bliver præcis som verden af i går. Hvis man drømmer om, at Danmark igen skal blive så homogent som i 50erne, så ender man i et mareridt, for tiden står aldrig stille eller går baglæns.Det har imidlertid ikke noget med sentimentalitet eller længsel efter svundne tider at gøre, hvis man anerkender behovet for at tage sin historie med ind i fremtiden.Lade nye ting gro, men uden at kappe rødderne.Det er den diskussion, vi bør have, når det handler om de helt store spørgsmål som f. eks. indvandringen.Der vil komme mennesker til Danmark, og det vil der blive ved med. Men hvordan tilrettelægger vi det, så Danmark kan være et åbent samfund, uden at de grundlæggende værdier, vi elsker ved Danmark, går op i flammer undervejs? Hvordan styrer man tilstrømningen, så vi ikke i Danmark bliver tvunget til at tage beslutninger, vi ellers nødig ville have taget? De samme overvejelser gør sig gældende i mange mindre og knap så spektakulære spørgsmål som indvandringen.Der kan være beslægtede emner, som blot handler om mikrouniverser. Men som principielt ikke er mindre vigtige. Et eksempel på det kom i den forløbne uge på folkeskolen i Græsted, hvor man havde besluttet at droppe deltagelsen i den ellers traditionelle julegudstjeneste - af hensyn til elever, som måtte have ikke-protestantisk baggrund.Det afstedkom et mindre ramaskrig, også på Christiansborg, og med rette. For det var netop dette, som var på spil: Skal vi i mødet med mennesker, kulturer, skikke og religioner, som er anderledes, opgive os selv og det vi står for og er vokset ud af - for at sikre, at mødet foregår fredeligt og uden gnidninger? Naturligvis skal vi ikke det. For da bliver resultatet af kulturernes møde for det første det stik modsatte af den ellers så hyldede mangfoldighed. I stedet får man gråmeleret nivellering og kulturel (selv) udslettelse. Resultatet bliver en fattigere verden, et åndeligt og kulturelt forarmet Danmark, og hvad er det for et mål at sætte sig? For det andet betyder en sådan kulturel (selv) udslettelse, at man mister endnu en lille smule af sig selv.Udvisker historien og det komplekse, men betydningsladede grundlag, det nuværende danske samfund bygger på. Det må være en central borgerlig dyd at bekæmpe tendenser til en sådan udviskning, som burde høre sværmeriske utopier til. Ved at tage fortiden med ind fremtiden bevarer man sig selv, også når man forandres.Det er ikke sentimentalt. Det er ikke længsel efter noget, som for længst er forbi eller fortabt. I stedet udtrykker det en bevidsthed om, hvem man er, som er dybt menneskelig og handler om både værdighed og ydmyghed.Værdighed og stolthed, som gør, at man kan møde andre uden frygt eller foragt. Og ydmyghed, der betyder, at man opfører sig ordentligt over for andre og ved, at man hverken er det første eller det sidste menneske, som har levet. Men blot er endnu et led i en ubrudt kæde, der fandtes længe inden, man selv kom til. Og som vil fortsætte, når man ikke længere er her.Hvilket bringer mig til et andet mikrounivers, hvis skæbne handler om det samme. Forleden aften gik jeg gennem Kødbyen i København og glædede mig over, hvordan det i vidt omfang er lykkedes at tage de gamle slagtergårde mellem Halmtorvet og jernbaneterrænet ved Københavns Hovedbanegård og på den ene side bevare en stor del af dets sjæl. Og på den anden side gøre det til noget helt andet, end det var.Hvor det før var stedet, hvortil man bragte kreaturer til slagtning og forarbejdning, er det nu et underholdnings-og nattelivsmekka, men bygget ind i de gamle gårde og indrettet i de patinerede slagterrum med hvide fliser på væggene.Man skåler nok i cool cocktails, men rammerne er ikke sjæl-og historieløse. Fortiden er bragt med.Helt så skånsomt går det ikke altid for sig - hverken i København eller andre steder. Et eksempel er Bruxelles, som stadig er en hyggelig by. Men hvor hele, historiske beboelseskvarterer har måttet lade livet til nedrivningskuglerne og bulldozerne og nu er erstattet af stål-og glaspaladser, der virkelig udstråler, at her holder magten til. Men fortiden kom ikke altid med.Det er den heller ikke altid kommet i København.Ville man have saneret Nørrebro på samme måde i dag, som man gjorde det i Weidekamp-æraen i 70erne? Næppe. Der var masser af skrammel og faldefærdigt byggeri i Den Sorte Firkant, men man var formentlig gået mere skånsomt til værks nu, end man gjorde dengang.Hvilket bringer mig til de omdiskuterede Slagtergårde på Vesterbro i København. Et stort flertal i Københavns Borgerrepræsentation, herunder hele den borgerlige fløj, har besluttet at rive de gamle gårde ned og erstatte dem med nye boliger og erhverv og en bred cykelsti. Det til trods for, at talrige myndigheder og institutioner har erklæret Slagtergårdene for bevaringsværdige.Man har skønnet, at området var dårligt vedligeholdt, og at det ikke kunne betale sig at sætte det i stand. Men hvad betyder egentlig »betale sig«? Er det en rent pekuniær betragtning? Slagtergårdene udgør den sidste rest af det tidligste Vesterbro, og det er sikkert, at de nye byggerier vil være bedre og smartere. Men et stykke af byens sjæl og fortid vil for altid være jævnet med jorden, nivelleret og udvisket, og kan ikke længere bringes med ind i fremtiden.Jeg forstår ikke, at det kan være en borgerlig dagsorden i en storby med mindst 850 års historie bag og under sig.Det har ikke noget med sentimentalitet eller længsel efter svundne tider at gøre, hvis man erkender behovet for at tage sin historie med ind i fremtiden.

Daniel Nielsen, 22 år, økonomistuderende på AUBruger du Aarhus Festuge? Ja, det gør jeg. Jeg var til det sidste år, og jeg skal også med i år sammen med mine studiekammerater.Hvad forbinder du med Aarhus Festuge? At der er god stemning i byen, og folk generelt bare er glade og friske. Sidste år festede vi for det meste, men vi var også rundt omkring og prøve de forskellige ting. Jeg arbejder på restaurant Mash, så jeg skal også arbejde lidt under Festugen.Hvilke forventninger har du til Aarhus Festuge i år? Nu når der er kulturhovedstad i Aarhus, forventer jeg faktisk bare, at det bliver bedre, og at der kommer til at ske endnu flere sjove og kulturelle ting. Vi har ikke kigget så meget på programmet, men vi har tænkt os at deltage i Festugens arrangementer afhængigt af, hvad der lige er.Er der noget, du synes mangler ved Aarhus Festuge? Ikke nødvendigvis, nej. Det skulle måske være mere ungdommeligt.Jeg føler, at Aarhus Festuge er lidt tilpasset den ældre generation, så det kunne være sjovt, hvis det også blev lidt mere ungdommeligt.Nanna Ryttersgaard, 21 år, medicinstuderendeBruger du Aarhus Festuge? Jeg er tilflytter, så det bliver første gang, jeg kommer til at opleve Aarhus Festuge. Og det skal jeg da helt sikkert. Jeg synes, at det er en god idé for byen og en god måde at udnytte alle de ting, som vi har her.Hvad forbinder du med Aarhus Festuge? Jeg har endnu ikke selv oplevet det. Men jeg forestiller mig, at der er mange mennesker på gaden, og at det er et bredt publikum, altså både unge som ældre mennesker.Hvilke forventninger har du til Aarhus Festuge i år? Jeg forventer, at mange mennesker kommer ud. Jeg holder selv ret meget øje med det springvand, der opsættes ved Vesterbro Torv, for det ser sjovt ud, og ellers har jeg set, at de sætter en masse ting op foran ARoS, så det tænker jeg helt sikkert også, at jeg skal op og se.Er der noget, du synes mangler ved Aarhus Festuge? Nej, jeg synes det favner rimelig bredt, fordi Festugen foregår så mange steder rundt omkring i byen og også de steder, hvor folk bor. Jeg bor for eksempel ved Vesterbro Torv, hvor de sætter springvandet op, og der er normalt bare en parkeringsplads, så det er en rigtig god måde at udnytte byen til at fremvise nogle ting.Martin Chemnitz, 36 år, selvstændig grafikerBruger du Aarhus Festuge? Jeg bruger Festugen på den måde, at jeg prøver at finde ud af, hvor der kunne være noget for mig. Og det finder jeg hver gang. Men jeg skal lede noget efter det.Hvad forbinder du med Aarhus Festuge? Nu bor jeg tæt på Jazz-og Folkteltet, som jeg derfor uundgåeligt forbinder Festugen med. Men det er ikke noget, jeg selv besøger. Derudover forbinder jeg Festugen med, at byen bliver forvandlet i forhold til, hvilke folk der kommer i byen. Flere folk, som normalt ikke ville bruge tid her, fordriver tid i byen under Festugen.Hvilke forventninger har du til Aarhus Festuge i år? Absolut ingen. For vi befinder os i et år i Aarhus, hvor der er forventninger til rigtig mange ting, så jeg prøver faktisk at lade helt være med at forvente for meget.Er der noget, du synes mangler ved Aarhus Festuge? Ja. En større stillingtagen til, hvad der bør være på programmet - og hvad der ikke bør være. Så der kommer mere gourmet end gourmand.Derudover synes jeg, det er et problem, at der sker så meget i bybilledet, som er for svært at forstå. Det kan godt være en fed oplevelse, at noget ruller forbi i bybilledet. Men så skal det altså være skarpt, vække opsigt og give mening.Lene Mikkelsen, 58 år, ejer af tøjbutikken NØRR 42Bruger du Festugen? Ja, jeg skal altid rundt i byen for at se, hvad der sker i parkerne, og hvad der ellers er stillet op i forbindelse med Festugen. Jeg synes altid, der er nogle meget spændende projekter. Og så har jeg børnebørn, så vi skal også rundt og opleve det for børnenes skyld.Hvad forbinder du mest med Aarhus Festuge? Den er svær. Men det er nok det folkelige. At folk skal ud på gader og stræder og se noget.Der sker noget nyt i Festugen og noget nyt i Aarhus.Det gør, at man kommer ud og oplever byen i stedet for bare at sidde indenfor.Hvad er dine forventninger til årets festuge? Jeg synes, det er lidt svært, fordi der er kulturfestival hele året i forbindelse med, at vi er europæisk kulturhovedstad.Så intet overgår nok åbningen af Aarhus 2017 tidligere på året. Men jeg forventer socialt samvær med andre mennesker rundt i gaderne.Det er mest det, jeg bruger Festugen til. Jeg ser egentlig ikke så mange store forestillinger.Er der noget, du synes mangler ved Aarhus Festuge? Nej, jeg synes, det er rigtig godt. Der var nogle år, hvor jeg syntes, der foregik mest inden for i Musikhuset, Granhøj og lignende steder.Der skete ikke så meget rundt i gaderne. Men det, synes jeg, er blevet bedre igen.temasektion@jp.dk 
Aarhus Festuge åbner i dag op for et tætpakket program med kulturelle oplevelser for byens borgere. Men hvordan bruger aarhusianerne Festugen? Og hvad ser de frem til?
SEVÆRDIGHEDERTIVOLI KØBENHAVNEn af verdens ældste forlystelsesparker og et af Københavns smukkeste vartegn! Et studie i smukke, gamle bygninger, sjove forlystelser og spændende restauranter. Og samtidig stedet, hvor du betaler 120 kr. pr. mand i indgang, 230 kr. pr. mand for et turpas og 110 kr. for er en parkeringsbillet - for så at opdage, at halvdelen af København og tre fjerdedele af alle turister i Danmark også er i Tivoli! Så du skal stå i kø i en time til alt, du vil prøve. Og at de fleste børn i øvrigt synes, at Pjerrot er mere psykopat-skræmmende end egentlig  munter.DEN GAMLE BY AARHUSHer kan man rigtigt se, hvordan man levede i gamle dage, og der er både brosten, bindingsværkshuse, hestevogne og folk, der udfører gammeldags håndværk.Hvilket de fleste børn synes er spændende i omtrent halvandet minut. Herefter begynder de at kamp-kede sig. Til gengæld siger rygtet, at der er sygt mange Pokemons - især nede omkring Lilletorv, bl. a. der hvor der sidder en stuepige og plukker høns. På den måde kan alle få noget ud af det .LEGOLAND BILLUNDHer kan dine børn både vaske guld, sejle i piratbåde, køre i minetog og lære om kapitalisme på den hårde måde, eftersom man nu kan betale sig fra at stå i kø.Voksne kan også lære noget om livets uretfærdigheder, eftersom det viser sig, at man - hvis man er 188 cm og vejer 100 kilo - IKKE kan få lov til at tage kørekort i Trafikskolen, fordi man er ' for stor'. Ja, vi har klaget på Legolands Facebook-side .LALANDIA BILLUND OG RØDBYFeriemål, man typisk får booket i lige præcis den uge, hvor der rent faktisk er solskin i Danmark, hvorfor det er ekstraordinært ærgerligt at være tvunget til at være indenfor og for alvor opdage, hvor lidt man har lyst til at se så mange andre mennesker i så små badebukser, hvor uopdragne andre menneskers børn er, når de har fri adgang til vandrutsjebaner og slush-ice, og hvor uheldig kombinationen af klorlugt og friturestank egentlig er.Fakta: PARLØR Hva' siger de? Hva' mener de?I JYLLANDDE SIGER: ' Skal vi prøve en tur i regnskoven eller ud i Elvis' hus?' DE MENER: Om du har lyst til at besøge Randers Regnskov - eller den kopi af Graceland, som den kronjyske hovedstad også er beriget med. Altså, medmindre, du er i en anden by end Randers. Så skal du bare løbe. Det kan sådan helt generelt være en god idé, når du er i Randers.DE SIGER: ' Kunne du tænke dig lidt blod og snot til?' DE MENER: Om du vil have ketchup og sennep til din pølse. Bare svar ' Ja tak, bare jeg undgår salat. Jeg har en aftale med kaninerne om, at jeg ikke spiser deres mad, og spiser de ikke min'. Jyder kan godt lide den slags humor og vil behandle sig som en af deres egne.DE SIGER: ' Skal du med i Kødbyen?' DE MENER: Om du vil med på Crazy Daisy. IKKE om du vil med ned til det hippe område på Vesterbro i København, hvor alle kødgrossisterne holdt til i gamle dage.DE SIGER: ' Det er ikke så langt væk'.DE MENER: Det er mellem 100 meter og 45 kilometer væk. Jyder er vant til store afstande, busser der kommer en gang i timen, at alle husstande har mindst to biler, og de er vokset op med at kravle hjem fra halballer langs landevejen.DE SIGER: ' Ich will Blut und Rotz mit meiner gebratene Wurst haben'.DE MENER: ' Arbejder du her? Så vil jeg gerne have ketchup og sennep til pølsen'.Du er bare kommet til at gå ind på en sønderjysk grillbar. Der er primært tyskere.Det er EU's skyld.I KØBENHAVNDE SIGER: ' Skal du prøve det gyldne tårn?' DE MENER: Om du har lyst til at prøve en af Tivolis mest populære forlystelser. Medmindre du befinder dig i området omkring Istedgade og Skelbækgade. Så skal du bare løbe.DE SIGER: ' Kunne du tænke dig lidt acai på din kefir?' DE MENER: Om du har lyst til nogle små, sure bær på et af de nymodens mælkeprodukter, der er populært i storbyen nu om dage. Bare svar ' Nej, men gerne lidt drys på min ymer'.DE SIGER: ' Skal du med i Kødbyen?' DE MENER: Om du vil med ned til det hippe område på Vesterbro, hvor alle kødgrossisterne holdt til i gamle dage. IKKE om du vil med på Crazy Daisy.DE SIGER: ' Det er ikke så langt væk'.DE MENER: Det er LIGE om hjørnet. Du kan gå derhen. ' Langt væk' på københavnsk betyder, at der er over 150 meter hen, og at man derfor er nødt til at tage sin Christianiacykel - eller en taxa.DE SIGER: ' Vad skulle det vara?' DE MENER: ' Hvad skulle det være?'. Du er bare kommet til at gå ind i en butik på Strøget. Der arbejder primært svenskere. Det er Øresundsbroens skyld.PÅ FYNDet er faktisk ikke så svært at forstå, hvad de siger på Fyn. Det vigtigste er, at du ikke kommer til at grine, selv om fynsk altid lyder mærkeligt muntert.Også når der for eksempel står en fynsk færdselsbetjent med hovedet halvt inde i din bil og råber: ' Prøligoghørher, du kør't da vist nå't vi'ere for stærkt li' der!'.
Nå, en eller anden har besluttet, at man da slet ikke behøver at tage til varmere himmelstrøg for at have en dejlig sommerferie... Jo, man gør! Men hvis du bliver herhjemme alligevel, så er her ALT, hvad du behøver at vide om sommer i Danmark.
Mandag - sæbekasse.Den botaniske ligner ikke helt sig selv denne dag.Og det er ikke så underligt.Søndagens sæbekasseløb trak tusinder af tilskuere, og det var en fest at overvære de vanvittige sæbekasser i hård karton kamikaze ned af startrampen for blot at blive smasket til pindebrænde, når de væltede rundt.Det hele tilsat Monte Carlo-drengenes lystige speak, og udover underholdningen fik jeg også lært et nyt udtryk af Esben og Peter. Et fedt ung med de unge-udtryk, som man kan gøre sig pinlig ved at bruge." Bro code" hedder det, og det blev brugt, når en sæbekasse var smadret til atomer, men stadig havde et par hjul tilbage, og en kammerat - en bro - med møje og besvær skubbede vennen og sæbekassen i mål. God stil, god kammerat, god brother, god bro code, der.Det lyder ret fedt, og på nettet kan man f. eks. finde de her tre muntre bro codes: »Bros før hos. Budskabet er simpelt, båndet mellem to mænd er stærkere end mellem mand og kvinde.« »En bro må altid gøre noget dumt, så længe resten af hans bros alle gør det.Hvis dine bros f. eks. hopper ud fra en bro, skal du følge efter dem.« »Uanset om en bro er interesseret i sport eller ej, interesserer han sig for sport. Sådan er det bare.«.Tirsdag - LøkkeVor gæve statsminister har besøgt Søndervangskolen, og det er der kommet et flot billede ud af med en glad Lars Løkke omkranset af søde og glade børn i alle farver svingende med Dannebrog.Sådan - og det er bare skønt at skue.Anledningen er vist nok noget med en skolepulje og nogle penge til skoler, der kan forbedre børnenes dansk-og matematikkundskaber, men pyt nu med det.Den gode nyhed er jo, at vi har en statsminister, der trods alskens bøvl og ballade i regeringen er i godt humør, og som det fremgår af billederne, er Løkke en mand, der får smilene frem.Onsdag - terror, doSpøjs historie om et ellers meget alvorligt emne.Nærmest over night er vor by blevet terrorsikret med betonklodser på Strøget, i Skolegade, ved stadion og andre steder, men ingen kan rigtigt svare på, om løsningen er permanent, og hvordan den i givet fald skal være.Eneste melding er, at PET har bedt om terrorsikring i Aarhus og andre byer. Så nu er der strøet betonklodser ud over byen - indtil videre.Man hører for sig, at der i huj og hast er blevet ringet til en blå mand på en oplagringsplads et sted.»Hvasådo? De har ringet fra PET og sagt, vi skal lave noget af det der terrorsikring, du ved nok. Hvaaa, har I flere af de der betonklodser liggende, som vi kan smide af nogle steder i byen? Nå, okay, I har kun nogle af de gamle gule tilbage.Jamen, så må det blive dem.Hvor de skal stå? Det ved jeg sgutte, men kan I ikke bare smide dem nogle forskellige steder i byen. Fino. Go' weekend, og lige over, do.«.Torsdag - smalltalkHer kommer en påstand.Hvis man forsamler mere end to erhvervsfolk eller politikere i Aarhus, vil der maksimalt gå 45 sekunder, før en af dem siger »E45«. Bøvlet derude på motorvejen er blevet et samtaleemne på lige fod med vejret, for alle kan enes om, at det hele er ad helvede til, og det er også trafikplanlæggernes skyld.Men desværre for samtalerne har regeringen nu besluttet, at E45 skal udvides til tre spor i hver retning, og det kan Løkke og co. ikke være bekendt, for hvad skal business-og politik-pingerne så tale om? Som altid er hjælpen nær, når spidsen er her.For her kommer spidsens smalltalk-guide med hjælp fra Samvirke og Woman.dk: Udvid din horisont. Læs alt, hvad du kan, af aviser, blade, anmeldelser og kogebøger.Vær dig selv, og slap af.Selvsikkerhed og humor er glimrende erstatninger for at være belæst.Stil hv-spørgsmål, men ikke for mange. Lyt. Afbryd aldrig.Øv dig.Grib nuet, og tal om det, der sker omkring dig - vejret, bygning, indretningen, buffeten, vinen, udsigten, naturen, men så kommer det her gode råd også: »Det er også helt almindeligt, at man lige taler om trafikken.«.Fredag - festugeSå kører vi igen med en omgang festuge, og som alle andre år er jeg helt bagefter med en update på, hvad der sker i år.Jeg ved dog, at Blues Brothers og Trouble Cats også er på Pustervig i år, og de sælger stadig store fadbamser dernede.Og så har jeg set en hel masse stillads og masonitplader på mit lokale Vesterbro Torv, og der skal vist også være et vandfald, har festuge-Rikke fortalt i avisen: »Jeg er sikker på, at folk, som tidligere er stormet igennem Vesterbro Torv, nu vil sætte sig og spekulere over, hvad man kan bruge området til.« Så sandt - for otte tilstødende veje til de få hundrede meters torv er vist Aarhus-rekord.Der er vist brug for en ny Vester Bro Code.jorgen.rye@jp.dk Vær dig selv, og slap af. Selvsikkerhed og humor er glimrende erstatninger for at være belæst.
Ugen på spidsen Ugen på spidsen om Monte Carlo, PET og en blå mand.
DA jeg var barn, var byen min. Jeg tilhørte den, og den tilhørte mig. Jeg gik, jeg cyklede, jeg kørte på mine blå og røde rulleskøjter med den gule stopklods yderst på spidsen. Jeg kendte hver eneste vej i mit kvarter. Jeg vidste, hvor fliserne var så krakelerede, at mine rulleskøjter gik i stå. Jeg vidste, hvor der groede syrener, som jeg kunne brække af, og mirabeller, som jeg kunne spise på vej til skole. Jeg vidste, hvor der boede en gammel mand, der luftede hunde iført sin kones røde kjole.Min bedsteveninde boede tre gader fra mig.Vi bevægede os i pendulfart mellem vores huse. Hun havde syv søskende og en mor, som skrev doktorafhandling i jura. I haven havde de gravet en stor svimmingpool. Ingen holdt øje med os, når vi tog tøjet af og kastede os ned i den. »Vi går i Grøndalsparken,« råbte vi bagefter til hendes mor, som sad bag en glasdør og skrev på maskine. Hun mumlede noget til svar og lod os løbe.Da jeg var barn, var byen vævet sammen af cykelstier og buslinjer. Jeg skulle tage to busser for at forbinde mine forældres verdener. Min mor boede på det pæne Frederiksberg med sine villaveje og parker. Min far boede på det hårde Vesterbro med sine posedamer og pornobutikker, der lyste i mørket. Jeg tog 29eren og skiftede til 3eren. Jeg havde en bog med i min taske.Jeg kunne nå at læse et kapitel, inden jeg stod af på Enghave Plads. Jeg gik selv de sidste 200 meter til min fars kollektiv i Valdemarsgade.Jeg syntes, at Vesterbro var spændende. Jeg udforskede kvarteret med Pelle fra kollektivet, som også besøgte sin far om torsdagen. Vi var venner med en brun hund, som altid lå foran gadens værtshus. Vi gik ned på Skydebanen og gled ned af rutchebanen på gamle benzindunke.Når det var spisetid, tog vi modstræbende hjem.Og det er så nu, at jeg bliver nødt til at pointere, at jeg ikke taler om en gylden fortid, før verden gik af lave. Min barndom foregik i 1980ernes København, men mine børn lytter til mine historier, på samme måde som de lytter til Astrid Lindgren og Ole Lund Kirkegaard. Med let smilende forundring. Tænk, at der var en barndom, hvor børn selv bestemte, hvor de ville gå. En barndom, hvor de voksne ikke altid vidste, hvor børnene var. På bare 30 år har normerne for ansvarligt forældreskab forandret sig dramatisk. Når jeg i dag går igennem min barndoms legeplads i Skydebanen, noterer jeg mig antallet af forældre.De står og stirrer på deres børn og råber anvisninger på, hvor de skal sætte fødderne.Nogle gange er der flere voksne end børn i det store klatretræ.Da jeg var barn, tog jeg selv til håndbold, til svømning, på biblioteket og til bageren for at købe fredagskager. Når vejen var lang, begyndte jeg at fortælle mig selv historier. Jeg gik, og jeg gik, mens jeg forestillede mig, at jeg var Laura i det lille hus på prærien eller måske en skjult jøde under Anden Verdenskrig. Jeg gik, og jeg gik, mens jeg lærte at finde vej og min plads i gadens liv. Det var sådan, at jeg fik den sikkerhed, som siden har gjort det muligt for mig at udforske Paris, New York, Teheran, Brighton og Berlin på egen hånd.I dag ser jeg sjældent syv-otteårige børn alene på gaden. Min generation af forældre er blevet så frygtsomme, at vi ikke længere lader dem gå i trafikken, medmindre vi har et fast greb i hånden på dem. Vi er så bange for bilerne, for havnens mørke vand og for de pædofile. Vi synes, at de er så små endnu. Desuden vil vi gerne være sammen med dem, når vi endelig har fri.Jeg vil bare gerne give København videre til mine sønner. Jeg har skældt mine forældre ud over mangt og meget, men aldrig over den frihed, de gav mig. Mine sønner skal da også dagdrømme på vej hjem fra skole. De skal bygge hemmelige huler og kende kvarterets sære eksistenser, ligesom jeg gjorde! Men min ældste søn glor bare træt på mig, når jeg foreslår, at han selv skal gå over i Valbyparken og lege. Han vil hellere have sin iPad og møde sine venner i cyberspace. Han blev nærmest forarget, da jeg erklærede, at et barn i 3. klasse selv skal tage til klaver, svømning og floorball.Sidste år var han den første, som selv skulle cykle i skole. Nogle gang kan han ikke lade være med at antyde, at han hellere ville have nogle andre forældre. Sådanne nogle, som henter og bringer og bager pandekager.»Det er ikke, fordi jeg ikke elsker dig. Jeg synes bare, at det er bedst, at du kan gøre ting selv,« siger jeg med stemmen fuld af dårlig samvittighed. Jeg er bange for, at han har ret, når han anklager mig for dovenskab og manglende interesse. Jeg har faktisk ikke lyst til at bruge mandag eftermiddag på at se en flok niårige spille floorball. Jeg gider heller ikke tage ud i vinterkulden for at hente ham hjem fra klaverundervisningen. Det er rent win-win, hvis han selv kan tage bussen, synes jeg. Han bliver selvstændig, og jeg slipper.Så jeg insisterer. Jeg udstyrer ham med et rejsekort og gammel visdom fra min egen københavnske barndom: at man aldrig skal være bange for drankerne på pladsen. At en buschauffør altid skal tage et barn med, også hvis det har tabt pengene til bussen. At gamle damer er de bedste at spørge, hvis man er faret vild. At man ligegyldigt hvad aldrig aldrig aldrig må gå med fremmede hjem. Min søn noterer sig det hele.Dagen efter kommer han hjem med kinder, som er røde af kulden. »Jeg så en tyv, mor,« siger han og beskriver, hvordan han sneg sig over på den anden side af vejen, så tyven ikke kunne stjæle noget fra hans taske. Han gyser ved tanken, men han er stolt over at have klaret den. Han har også mødt en ny ven på vej fra skole, fortæller han. Den nye ven går med aviser, så han har kunnet købe en iPhone. »Må jeg også det?« spørger han. Jeg trækker lidt på det, men er inderst inde tilfreds. Da jeg var barn, var byen min. Snart er den også hans.

En legendarisk natklub i Los Angeles.Et af hiphoppens arnesteder i New York. Og et kæmpe neonskilt på Godthåbsvej på Frederiksberg der, hvor den gamle biograf Roxy lå.På de tre steder fandt Roxys forældre inspirationen til deres ældste barns navn.»Det er lidt et storbynavn, og der lå en tanke hos os om, at det var nok ikke et navn, som der var en million andre, der hed. At det var et helt særligt navn«, siger Marlene Schmidt og smiler til sin syvårige datter, som har sat sig ved siden af moren ved det lange spisebord for at deltage i snakken.Tegninger ligger fremme, og ved den høje køkkenø i Vesterbrolejligheden i en fredelig sidegade til Enghavevej står høje stole klar, så børnene kan deltage i køkkenlivet. Familien har slået to lejligheder sammen her for at give plads til at forblive på Vesterbro i stedet for at flytte ' ud på græs' med Roxy og lillebror Bobby, som er fire og et halvt år gammel.Ligesom valget af den hippe bydel er børnenes navne ikke en tilfældighed.Men følelsen af at have spottet et unikt navn begyndte at smuldre, allerede da Roxy var baby.»Vi hørte fra mange forskellige sider, at der boede en anden lille Roxy i kvarteret.Det var lidt en ting«, siger Peter Monrad og griner lidt, da Marlene fortæller, at de jokede med ' den falske Roxy'.Den anden Roxy i kvarteretEn dag på et af de lokale takeawaysteder stod Peter i kø bag en mand, der på mange måder lignede ham selv. Pigen på mandens skuldre var på Roxys alder, og navnet på pigens cykelhjelm afslørede sammenhængen.»Jeg sagde: »Det må være den anden Roxy?«. Og de havde selvfølgelig også hørt om os. De bor to gader væk fra vores vej«, siger Peter Monrad.Familierne havde søgt om navnet samtidig, og den anden families Roxy var kun to måneder ældre. Senere mødte de to familier hinanden på den lokale legeplads Skydebanen og begyndte at hænge ud sammen og lave legeaftaler for børnene. Det viste sig, at mødrene i familierne havde gået i gymnasiet sammen, og fædrene var i den samme branche.»Det var sådan lidt: Fryd for os! Så kunne vi lære ikke at tro, at vi var så unikke - i hvert fald på Vesterbro«, ler Marlene Schmidt.Hun mener ikke, at det unikke var det vigtigste ved navnet, men snarere, at det er flot, relativt kort og vil fungere godt i udlandet. Af samme grund har børnene kun fået farens efternavn, som ikke hele tiden giver bøvl med at blive stavet forkert.Peter Monrad er glad for at have været med til at »starte Roxy-bølgen« sammen med den anden familie: »Det var jo meget fedt, at de var så meget som os.Det var jo ikke sådan, at det ødelagde noget. De var ret cool folk«. De to Roxy'er kom i samme børnehave.På hver sin stue: »Så det endte med, at vi alligevel var nødt til at skrive ' Roxy M.' på hendes ting«.Natasha er et helt særligt navnRoxy selv er også glad for at kende en anden Roxy, og siden er der kommet en tredje til, som er yngre. Det er tydeligt, at navnesnakken ikke er fremmed for hende.»I min klasse er der ingen, der hedder det samme, og der er ikke nogen mærkelige navne. Pigerne hedder Hazel, Aisha, Fillippa, Cleo. Det mest specielle er nok Natasha«, siger Roxy Monrad og bekræfter på den måde navneforskernes viden: Det afhænger af generation, hvilke navne der anses for særlige.Hun synes selv, at Roxy er et godt navn, selv om hun, da hun var yngre, legede lidt med ideen om at hedde Caroline, fordi det er »sådan et stort pigenavn«. I resten af familien er det heller ikke ukendt at ansøge om at få et unikt navn.»Alle mine fætre og kusiner har også sådan nogle særlige navne«, siger hun og remser op: »Atlas, Jura, Morgan, Marley...«.mette.guldagger@pol.dk Fakta: Sådan ansøger man om et unikt navnHvis man ønsker at give sit barn et fornavn, der ikke findes på listen over godkendte navne, søger man i sit lokale sogn.Her godkender de navne, som: 1 Er et egentligt fornavn. Titler, for eksempel greve eller baron, godkendes ikke, og heller ikke tal. Kælenavne kan godt godkendes, og variationer over blomsternavne eller krydderier.2 Ikke er uegnet som fornavn her i landet.For eksempel afvises efternavne eller ord som trillebør, skraldespand og urtepotte.Navne skal skrives med latinske bogstaver.3 Ikke er upassende eller kan vække anstød.Afgøres ved en konkret vurdering. Ord, som vækker racistiske, latrinære eller vulgære associationer, får afslag. Det samme gælder visse udråbsord (føj! puh! ha! ), visse navneord (dulle, pølse el. lign. ), udsagnsord (forsvind), tillægsord (dum, lyseblå, skæv), visse fiktive personer (f. eks. Batman og Superwoman) samt kendte varemærker. Hvis man får afslag på et navneønske, kan man klage til Ankestyrelsen.Det gør omkring 150 personer hvert år.I 2016 kom 2.349 nye navne til.De sidste 20 var Hendel, Heimdall, Eminent, Elav, Oma, Nectarie, Nhyira, Mra, Mhbod, Lengca, Lawm, Knas, Kandit, Henderin, Helius, Heinhtet, Gershom, Frimann, Felux.Kilde: Ankestyrelsen, www.ast.dk.
Da Marlene og Peters datter blev født, stod navnet Roxy ikke på listen over godkendte navne, så parret søgte om at få lov til at give pigen det særlige navn. Men det gik ikke helt, som de havde troet.
De sidste par år er priserne på lejligheder steget mere i udkanten af København end i eftertragtede områder som Frederiksberg C og Indre By. 
Priserne på ejerlejligheder er steget mere i udkanten af København end i centrum de sidste par år. 
Den nationalkonservative litterat Harald Nielsen skrev engang om Martin Andersen Nexøs Pelle Erobreren, at det første bind hørte til det bedste i dansk litteratur. Men som de øvrige bind skred frem, var det, som om partifællen gradvis tog pennen fra menneskekenderen.Uden at skulle sammenligne med Nexø i øvrigt, har man lidt en tilsvarende fornemmelse med Ritt Bjerregaards erindringer.Første bind var et både velskrevet og smukt portræt af forfatterens forældre og hendes baggrund på Vesterbro. Om social ambition og opstigning. Bindet endte med, at hun selv kom i Folketinget.Her begynder fortsættelsen så. Bogens hovedperson er blevet politiker. Men samtidig er bogens forfatter også blevet politiker.Derfor er det andet bind skrevet med paraderne oppe, mens der med rund hånd uddeles hug og stød til højre og venstre.Bogens styrke er en rig forekomst af detaljer bygget på flittig notatføring gennem alle årene kombineret med en sublim hukommelse.Hvem sad hvor? Hvad sagde de? Og hvordan så de ud? Det er guf for den politiske nørd.Svagheden er mangel på ny erkendelse.Bjerregaard viger ikke en millimeter fra gamle positioner. I de tilfælde, hvor hun er havnet i vanskeligheder, skyldes det andres ondskab eller uduelighed. Fejl har hun ikke selv begået mange af. Jo, i flere tilfælde har hun undervurderet andres udspekulerethed, ondskab og hang til intriger.Et par velkendte eksempler: Da hun i sin første periode som minister under Anker Jørgensen blev fyret for overforbrug af offentlige penge på hotel Ritz i Paris, var der ingen sag. Det hele skyldtes, at Anker Jørgensen var en klovn, der ikke kunne håndtere sagen.Desuden var han noget så kedeligt og trist som puritaner. Pengene til det dyre hotel, de kostbare middage og bilen med chauffør var brugt med godt formål, nemlig at få valgt en dansker til UNESCOs styrelsesråd. Dertil kom, at en senere undersøgelse viste, at det var sket efter gældende regler. Altså intet kritisabelt.Hvis det ikke er direkte ulovligt at bruge pengene, skal man bruge dem. Indvender man, at også moral kan spille en rolle i omgangen med folks betalte skatter, er man puritaner og moralist. Som Anker Jørgensen.En anden sag er den om den store lejlighed på Vesterbro, hvor Bjerregaard havde indlogeret sig, mens hun med folkeregisteradresse på Fyn hævede tilskud som folketingsmedlem fra provinsen.Intet var galt. Udover, at partiets formand Svend Auken ikke kunne finde ud af at håndtere sagen. Muligvis brugte han den endda for at svække Ritt, som han ellers var makker med i den konstellation, der tog over efter Anker Jørgensen. Dertil kom, at opkomlingen Poul Nyrup Rasmussen brugte sagen til at underminere Svend Auken, der bare aldrig opdagede det, fordi Auken udover at være sjusket og lettere løgnagtig også var bundløst naiv.Nyrup gjorde, som han gjorde, fordi han var i lommen på LO, der betalte ham 300.000 om året i konsulenthonorar oven i lønnen som folketingsmedlem. Hvilken griskhed og optagethed af penge. Man forarges med forfatteren, og man fornemmer, at Nyrup ikke skal glæde sig til erindringernes tredje bind.Svend Auken får i modsætning til Nyrup sin bekomst allerede i dette bind, der fra start til slut byder på posthume kagstrygninger af manden, som Bjerregaard kæmpede med og mod i over 30 år. Svend var en glad og veltalende mand, men politik forstod han ikke meget af, forstår man.Endnu værre er det med partifællen Knud Heinesen, der er bogens overslyngel. Heinesen spiller angiveligt en betydelig rolle i, at Anker blev lokket på galejen med at kritisere Ritzopholdet.Og endnu værre beskyldes han for sammen med daværende partisekretær Ejner Hovgaard Christiansen at have drevet Ritt Bjerregaards veninde Inge Fischer Møller til selvmord med grænseløs mobning.Fischer Møller blev på Socialdemokratiets kongres i 1980 valgt som partiets ene næstformand imod ledelsens ønske. Det endte som skrevet med et tragisk selvmord, som Ritt ikke tøver med at gøre partiets top og især Heinesen ansvarlig for. De ville ikke, at det skulle lykkes for hende, og derfor blev hun mobbet og holdt udenfor. At Bjerregaard og andre brugte den skrøbelige veninde som brik i partiets magtspil, er der mindre fortrydelse af. Jo, selvfølgelig det med at man undervurderede ondskaben og udspekuleretheden hos de andre. Hos mændene.For det sidste er bogens gennemgående tema. Kønskampmotivet mases ned over alle kampe og intriger. Politik består af sammenrottede mænd, der godt nok er holdt op med at ryge cigar, men som bekæmper enhver mulighed for dygtige kvinder. Dog nævnes det lige, at landet har haft en kvindelig statsminister og meget vel snart kan få det igen. Men ellers går det lystigt på med undertrykkelsen.At det var Jytte Andersen, der i 1980 stillede op mod Inge Fischer Møller, og at det siden var Birte Weiss, der stillede op og vandt over Ritt Bjerregaards veninde Helle Degn affejes med en håndbevægelse: »Det var den sædvanlige taktik at finde en anden kvinde, sådan at det var to kvinder, der skulle kæmpe mod hinanden,« skriver hun.At Birte Weiss og Jytte Andersen skulle være selvstændigt tænkende politiske væsner, der bare ikke var enige med Bjerregaard, er utænkeligt. Kvinder i politik skal åbenbart tænke ens, ellers er de ikke rigtige kvinder, men overløbere. En mere kvindefjendsk analyse kunne næppe være udtænkt af hverken Heinesen eller Per Hækkerup, selv om de havde gjort sig umage.En reflekteret analyse af et par andre begivenheder kunne også have været interessant.Men aldrig gives der efter. Fodnoterne i sikkerhedspolitikken, der i årtier martrede Socialdemokratiet, forsvares uden tøven. Intet var forkert og de protesterende internt i partiet afvises stadig som højrefløj og kustoder.Til gengæld har bogen en styrke, der alligevel løfter den langt op. I en række indskudte kapitler beskriver Bjerregaard den kræftsygdom, hun kæmper med undervejs i skriveprocessen samt et alvorligt hjerteanfald, som ægtefællen Søren Mørch udsættes for.De kapitler er umanerligt velskrevne og fortættede af den evindelige vekslen mellem angst og håb samt fortvivlelsen over svindende kræfter, men også af dyb kærlighed og taknemmelighed. Her har partifællen igen givet pennen tilbage. De kapitler får man ganske enkelt ondt i maven af at læse, og de er det hele værd.
Ritt. Hovedpersonen bliver politiker i andet erindringsbind. Det gør forfatteren også, uden at det tjener sagen.
HVIS MAN KUNNE FÅ et venne-medlemskab af folkekirken, så ville jeg stå forrest i køen til at få det. Jeg elsker folkekirken og har altid følt mig velkommen, når jeg kommer i kirke til kon-firmation eller dåb. Folkekirken er en bærende kulturinstitution i Danmark, og den skal tilbyde alt det, som staten ikke kan tilbyde: et rum og nærvær, når livet er urimeligt og tilværelsen ubærlig.Kirken kan noget, som politiske ideologier ikke kommer i nærheden af at kunne give mennesker.Men selvom mange danskere benytter sig af kirken, så ser vi markant faldende dåbstal, og mange oplever kirken som en stivnet organisation. Jeg kommer rundt i mange kirker, hvor jeg holder foredrag, og det er det gråhårede og søde segment, der fylder mest på kirkebænkene.Det er skønt, at vi har mange aktive pensionister i folkekirken, men jeg tror, det er vigtigt, at vi overvejer, hvordan kirken også kan blive tiltrækkende for yngre generationer. Vi kan ikke gå ud fra, at folk begynder at gå i kirke, når de går på pension. Men hvis man ikke i sit voksenliv har fået kirken under huden, så tror jeg ikke, man begynder at søge den, blot fordi man pludselig får tid til at gå i kirke.For nogen tid siden fik jeg, som kirkeordfører, en henvendelse fra en præst og et menighedsrådsmedlem. De er ambitiøse på folkekirkens og eget sogns vegne og vil gerne have, at folkekirken i højere grad skal være indbydende for det store flertal af danskere, der kun kommer i kirken til livets højtider: dåb, kon-firmation, bryllup og begravelse.De ønsker en folkekirke, der er lettere tilgængelig for de kirkefremmede. Hvorfor skal kirken være så traditionel og stivnet? Kan man ikke forkorte liturgien og tilbyde sine mange medlemmer mere af den rytmiske musik, som de alligevel bedst kan lide? Ligeledes liturgien: Den er svær at gennemskue, og kunne man ikke her gøre noget for, at den er til at forstå? Jeg kan godt følge bekymringen, der går på, at man risikerer, at gudstjenesten bliver forfladiget, men det må selvfølgelig være ambitionen, at det ikke sker. Ligesom det må være en ambition, at dét, der sker i kirken, giver mening - også for mennesker, der ikke har deres vante gang i kirken.Og hvordan med højmessen søndag klokken 10? Kan man gøre noget for at øge fleksibiliteten, så den kan ligge andre steder end søndag formiddag? Fortravlede børnefamilier sætter pris på en rolig søndag formiddag, så en gudstjeneste midt på dagen kunne måske få flere til at overveje et kirkebesøg - hvis det altså giver mening for dem.Spørgsmålene er ikke grebet ud af den blå luft. Faktisk er der flere steder i folkekirken nedsat arbejde med mange af spørgsmålene, og de initiativer bakker jeg ét hundrede procent op om.I MARTS 2017 BLEV DER nedsat et liturgiarbejde af biskopperne. Udvalgene laver et udredningsarbejde af gudstjenestens faste form og liturgien, og når arbejdet er færdigt, har biskopperne lagt op til en bred kirkelig debat om arbejdet.Jeg håber, mange vil tage del i debatten, men det kræver, at folk ved, de kan få indflydelse, og at deres mening betyder noget.Profilkirker kan være vejen frem i tætbefolkede områder: Vesterbro Sogn består af oprindeligt ni kirker i otte sogne.De blev fusioneret i 2012 efter en forsøgsperiode.Her tænker man ifølge kirken selv " kirke på en ny måde" i et forsøg på at tænke lokal kirke og lokalmiljø sammen, så kirken er dér, hvor dets medlemmer er.De har taget konsekvensen af det moderne menneske i byen: " Mennesker i dag kommer ikke i kirke for at blive belært og få svar som i gamle dage, men ønsker at blive taget alvorligt i samtale, medmenneskelig omsorg og åbenhed i livsfortolkning," som de skriver på kirkens hjemmeside.Vesterbro Sogn har i dag en række profilkirker, der hver især specialiserer sig inden for en række måder at være kirke på. Kirken kommer ud af de fastlåste former og taler til dem, der bor i byerne.Eksempelvis er der her en ungdomskirke, uKirke. Apostelkirken gør et stort arbejde for indvandrere, mens Eliaskirken har en rytmisk musikprofil og så videre.I landsognene var og er kirkerne mere afhængige af, hvem der bor i landsbyen, og man må derfor i højere grad tilbyde lidt af det hele.FOLKETINGET OG VI, der sidder i kirkeudvalget, kan og skal ikke rode i kirkens indre anliggender. Det har hverken befolkning eller kirke interesse i, så længe kirken overholder loven. Vi politikere ville simpelthen ikke egne os til at skulle bestemme, om der skal være mere rytmisk musik i Ishøj kirke. Det må være kirken selv, der bestemmer, hvordan kirken skal se ud, og sådan skal det være.Men jeg mener, at folkekirken bør gøre mere for at oplyse om sine egne demokratiske institutioner og beslutningsprocesser.Folkekirken har en lang tradition for sit eget demokrati. Eksempelvis fik kvinderne valgret til menighedsrådsvalg i 1903, og dermed 12 år før, de opnåede valgretten til landsdækkende politiske valg. Det lokale demokrati er stærkt.Menighedsrådene bestemmer meget i folkekirkens struktur, og der er en lang tradition for, at menighedsrådene får deres kirke, som de gerne vil have den.Eksempelvis får præsterne i folkekirken ikke deres embeder efter udpegning af provst eller biskop, men derimod gennem kaldet fra menigheden. Det er menighedsrådene, der hver især selv vælger deres præster.Sognepræst Kathrine Lilleør har tidligere foreslået, at de kirker, hvor præst og personale lykkes med at tiltrække medlemmerne til gudstjenesterne, også belønnes for det. Folkekirken skal selvfølgelig ikke eksistere på markedsvilkår, men man kunne godt diskutere, om man ikke skulle belønne dem, der gør en ekstra indsats for at gøre kirken vedkommende.Der er mange veje, folkekirken kan gå for at fremstå endnu tydeligere som kulturbærende og meningsgivende institution for danskerne. Jeg har henvendt mig til kirkeministeren og spurgt, hvordan vi kan støtte op om de forandringer og den nytænkning i kirken, som jeg ser som helt nødvendig.Folkekirken er en stolt demokratisk institution, og for at leve op til den bør Folkekirken gøre noget for aktivt at oplyse om, hvordan man kan tage del og ændre sin kirke. Jeg vil i hvert fald stå på sidelinjen og opmuntre dét arbejde og håbe på at se endnu flere danskere gå i kirke. J Naser Khader er folketingsmedlem og kirkeordfører for Det Konservative Folkeparti.

Kære Frank Jensen, hvorfor skal der bygges på det grønneste sted, vi har i hele vores kommune?« Fra kokken Nikolaj Kirks side er sagen klar. Det er natur versus byggeri. Fredede arter af salamandere og frøer, vilde orkideer og hjertegræs, der bliver »kvast«, hvis byggeplanerne på en del af Københavns strandeng bliver realiseret. Fra kommunal side, fra Frank Jensens kontor, handler det om, at 6 procent af Amager Fælled ud fra en 25 år gammel aftale nu skal bebygges for at skabe flere boliger.Det er en vildmand kendt fra tv mod en habitklædt mand fra magtens korridorer.Og Nikolaj Kirk står stærkt i sit ringhjørne.Det virker, når mere end 100.000 via Facebook ser ham sidde på hug og med bekymret mine fremvise tudser med tarmene hængende ud af en opflænset mave - som han gjorde mandag aften - fordi By &amp; Havns bæltekøretøj har slået en bræmme af strandengen ned. Det vurderer Astrid Haug, der tidligere har været pressechef på Københavns rådhus og nu rådgiver om digital kommunikation.»Han skaber en superstærk fortælling.Han bliver en Klods-Hans, og vi elsker jo historien om ' den lille mand mod systemet'.Han er en enormt svær modstander«. Nikolaj Kirk, der, siden han først optrådte på morgen-tv som ung, er blevet et fænomen med sine hæklede huer, sine kogebøger og ikke mindst programserien ' Nak og æd', er således en effektiv front-figur for ' Amager Fælleds Venner'. Og det er ikke magthavere og systemet som sådan, han taler imod. Han går efter toppen.Hver en henvendelse går direkte til overborgmester Frank Jensen. Og hvis man skal se det som en kampagne, der potentielt både kan stoppe byggeplanerne og endda true overborgmesteren på hans post i forbindelse med det kommende kommunalvalg, kan det ikke gøres meget mere effektivt, vurderer Astrid Haug.»Det er det helt rette greb. Når han igen og igen taler direkte til Frank Jensen i sine videoer, gør han det til en duel, mand mod mand. Og der har Nikolaj Kirk bare meget sympati at trække på med sit stærke image som en vildmand, der kender naturen ud og ind, mens Frank Jensen mere sidder inde på sit kontor«. Kirk, der i en alder af blot 19 var køkkenchef for en af Københavns hippeste restauranter og på kokkelandsholdet, er en mand, der går sine egne veje. Han kastede karrieren i restaurationsbranchen til side for at få mere frihed og eventyr, og siden har han rejst verden rundt og blandt andet bragt eksotiske madkulturer videre til danskerne via tv, hvor seerne kender ham som den karismatiske, flippede kok med store armbånd og batikskjorter.Men bag hans vilde, kulørte talestrøm og under de uredte hårtotter tikker en disciplineret, struktureret hjerne. I hans erhvervskøkken på Vesterbro, hvor han afholder selskaber og laver teambuilding, er knivene altid skarpslebne, bordene sæbet ned, og alt forberedt til punkt og prikke.Han kører sit show snorlige.Og når det gælder Amager Fælled, har han sat sig ind sagerne. Det erfarede hans tv-makker fra ' Nak og æd', Jørgen Skouboe, da han under optagelser i Sverige prikkede lidt til kokken.»Jeg blev faktisk overrasket, for han er fuldstændigt inde i fælledens historik og har været med på ture for at lære planterne at kende og meldt sig ind i en ornitologisk forening for at lære noget om fuglene.Han er meget autodidakt og sætter sig ind i ting, selv om det ikke er noget, han går og plaprer op om«. Og Jørgen Skouboe er heller ikke forundret over kollegaens ihærdighed, når det gælder kampen for fælleden.»Nikolaj ved, hvad han vil, og han kæmper for det, han brænder for. Ligesom man ser ham gøre det i vores programmer«, siger Jørgen Skouboe.Den røde rose plukketDerfor er Kirk en trussel for overborgmesteren.Det svier hos Socialdemokratiet, når en mand med hans gennemslagskraft tager fat i partilogoet og formulerer ord som »Er det virkelig det, I vil, jer med den smukke, blomstrende rose? Vil I ét for ét plukke bladene af den rose?«. »Jeg er vant til at se den her slags sager fra politikernes side, og det er rigtig svært at kommunikere op imod en situation som den her. Det er svært at få en god, saglig debat, for det er kørt op til at handle om følelser for naturen, og vi giver ham et like, fordi vi synes, det, han siger, er fedt«, siger Astrid Haug og peger på, at det giver et voldsomt pres, når Kirk via sociale medier mobiliserer en troldehær, der går ind på politikernes facebooksider og skriver negative beskeder. »Det er ret umuligt at kæmpe imod for en politiker«. Frank Jensen er allerede en presset mand. Det vidnede hans opførsel om, da TV 2 Lorry torsdag eftermiddag interviewede ham om dyre-og planteliv i byggeområdet.»Jeg gider ikke debattere mere med dig. Du kører lidt i ring«, lød det, før overborgmesteren tog benene på nakken og forsvandt hurtigt væk ad Rådhusets gange.birgitte.kjaer@pol.dk Han er en enormt svær modstander Astrid Haug, rådgiver.Fakta: BLÅ BOGNikolaj KirkFødt 1975 i København.Uddannet kok. Tidligere køkkenchef på bl. a. Formel B og Olsen. Har skrevet 15 kogebøger, flere sammen med kokken Mikkel Maarbjerg.I otte sæsoner har han lavet jagt-og madprogrammet ' Nak og æd' med Jørgen Skouboe.Han er fast samarbejdspartner med Mikkel Maarbjerg, med hvem han driver et køkken på Vesterbro, hvor der holdes selskaber og teambuilding, en designvirksomhed, der producerer køkkenudstyr, samt restaurant Hyg. Driver desuden et økologisk børnemadsfirma og holder foredrag.Gift med sangeren Karen Mukupa, som han har den fireårige datter Tiki med.Arkivfoto: Ivan Riordan Boll.
BOLIGPLANER PORTRÆT Kokken og tv-vildmanden Nikolaj Kirk kan med sin kampagne for Amager Fælled blive en alvorlig trussel for Københavns overborgmester i kommunalvalget.
Det kan snart være slut med Distortion, som du kender det.Efter pres fra flere sider lægger chef og grundlægger af Distortion Thomas Fleurquin op til en mere professionelt kontrolleret fest. Det sker i et debatindlæg i Politiken 1. juni.Her skriver han blandt andet: »Distortion er ikke enig i parcelismens råb om ensretningen af Københavns gader, men vi er ikke upåvirkelige. Der råbes højt, og kravet om ensretning rammer også Distortion.« Reaktionen kommer på baggrund af, at Distortion, siden starten i 1998, ikke har været ubetinget elsket af København. Således har gadefesten været udsat for megen kritik, ikke mindst fra de borgere, der har følt sig generet, fordi de ufrivilligt er blevet nabo til tusindvis af feststemte mennesker i flere dage.Senest har kritikken kredset om den støjproblematik, Distortion har måttet forholde sig til, efter at Københavns Kommune har pålagt gadefesten at dæmpe støjniveauet. Det har betydet, at Distortion fremover må skrue ned.I kølvandet på de nye regler tog Berlingske en lydekspert med ud til epicentret for gadefesten forleden, Sankt Hans Torv. Her målte vi et lydniveau, der lå mere end 50 procent over den af kommunen fastsatte grænse. Det fik teknik-og miljøborgmester Morten Kabell (EL) til at advare: »Det er op til Distortion at tage affære herfra.Men hvis jeg var Distortion, ville jeg hive fat i de fester, der ikke kan finde ud af at overholde reglerne og bare ignorerer reglementet.Det er decideret for dumt.« Og nu er Distortion-chef Thomas Fleurquin altså klar med sine tanker om fremtidens gadefest i hovedstaden.Berlingske har spurgt ham, hvordan han ser fremtidens Distortion på baggrund af det stigende pres.»Vi kommer til at have flere øer, ligesom vi har haft på Rådhuspladsen i år. Det bliver områder, hvor man skal have et gadearmbånd eller en anden form for adgang for at kunne komme ind. Det ville give os mulighed for at kontrollere nogle større områder - en produktion lidt lige som Grøn Koncert. En reel, professionel produktion med plads til 5.000-6.000 mennesker inde i byen,« siger han.Altså som flere små festivaler? »Ja. Fire-fem små festivaler som måske har nogle større scener, end der er nu. Lige nu mangler der styring.« Vil de små festivaler erstatte den åbne, frie gadefest, der er nu? »Der vil stadig være gadefest, men scenerne på gaden vil blive lidt mindre. Lige nu er der problemer med antallet af toiletter og for store menneskemængder, uden at vi har et reelt budget til at kunne håndtere det professionelt.Her er løsningen nogle flere indhegnede lommer.For lige så snart, vi har flere penge, kan vi få flere toiletter, flere tissepatruljer og alt andet, der kan løse problemerne,« siger han.Som jeg læser debatindlægget, lægger du op til, at noget af festen bliver flyttet væk fra den åbne gade og ind i små lommer. Er det rigtigt? »Ja. Men det er stadig tanken, at der vil være små gadefester rundt omkring i brokvartererne.Vi påtænker ikke at flytte menneskemængden væk fra brokvartererne, men vi vil finde rum i byrummet, som man kan lukke af, hvor de store menneskemængder så skal samles.« Så størstedelen af Distortion vil i fremtiden foregå i kontrollerede områder og ikke på åben gade? »Det vil stadig være på åben gade, men med indhegning og professionalisme. Der er allerede nu en kæmpe forskel på Rådhuspladsen og Sønder Boulevard. Forholdene er langt bedre på Rådhuspladsen. På Sønder Boulevard manglede der toiletter, der er ingen hegn og ikke styr på forholdene.«.Det skal være slut med fuldstændigt kaosMen er det ikke den helt åbne gadefest med rigtig mange mennesker, der kan gå frit og gratis på gaden, som man forbinder med Distortion? »Jo. Det er det. Men problemet er, at vi logistisk ikke kan følge med. Det handler om at få økonomi, så vi kan gøre det bedre. Hvis alle købte gadearmbånd til 100 kroner, så ville der kunne være toiletter på hvert eneste gadehjørne på Vesterbro og Nørrebro,« siger han.»Den stemning, der er, og det publikum, der er, er fantastisk. Men så længe der bliver tisset på folks døre, kan vi ikke være helt tilfredse.Vi skal sikre, at der er nul tis i folks opgange.Ingen tis i folks kældre eller i deres baggårde.Det er det, vi skal kæmpe imod. Det kræver flere millioner kroner.« Hvis de store scener bliver hegnet ind, og man skal købe armbånd, hvad adskiller så Distortion fra alle andre musikfestivaler? »At det foregår i brokvartererne. Det er midt i byen. Hvis det går, som vi vil, så vil armbåndet ikke føles som en billet, men som en donation.Hvis vi sælger tilstrækkeligt mange, vil vi på sigt kunne styre publikumsflowet og toiletforholdene på hele Nørrebro og Vesterbro.Det er drømmen: Ordnede forhold og tilstrækkeligt med toiletter til at vi professionelt kan styre det på hele området. Vi mangler nogle millioner.« Jeg tror, de fleste forbinder Distortion med den vilde, frie gadefest. Er det ikke et brud med Distortions identitet at hegne festen ind? »Jo, men problemet er, at vi er nødt til at professionalisere. Vi kan ikke blive ved. Jeg er helt enig med dig, og der vil stadig være nogle gratis gadefester. Men alle de store fester, som folk vil have, vil nok skulle være i nogle indhegnede zoner. Vi kan ikke blive ved med at lade det være fuldstændigt kaotisk.« Distortion fortsætter frem til 4. juni Læs også Nedtælling, B Lørdag, side 8-9: »Vi udvikler nye produkter og genopfinder festivalen hele tiden«.mirk@berlingske.dk ,wkasl@berlingske.dk 
Pres fra flere sider får nu Distortions chef, Thomas Fleurquin, til at lægge op til et mere professionelt og kontrolleret Distortion. De store menneskemængder skal flyttes fra Københavns åbne gader til en række små festivaler, hvor det koster penge at komme ind.
Flygtningen ' Vahid' dukker i oktober 2015 op i den uoverskuelige tilstrømning af syrere, afghanere, afrikanere, irakere og andre frustrerede og håbefulde flygtninge og migranter på den græske ø Lesbos. To måneder - og 427 sider - senere stiger han af toget på Hovedbanen og forsvinder på Vesterbro.Vahid kommer af intet og forsvinder i intet. Han er slet ikke flygtning, men en dansk ' Günter Wallraff' - den tyske forfatter, som siden 1970' erne og gentagne gange vakte opsigt ved at tage nye identiteter, mest opsigtsvækkende som en indvandrer, der oplevede det tyske samfund nedefra.Vahid - eller forfatteren Kristian Husted - sætter sin scene på Lesbos flot. Han tilkæmper sig en plads i køen af jævnt desperate, nedslidte og forkomne mennesker, som med børn, tasker og pakkenelliker kappes om at få et flygtningepapir, der kan bringe dem videre ind i det forjættede kontinent, Europa.Han kæmper for sin egen plads i menneskebølgen, finder nye ' venner' og allierede og drager med dem ud på ' Balkanruten' gennem Grækenland, Makedonien, Serbien, Kroatien, Slovenien og Østrig til Tyskland. Det emmer af uro, træthed, snavs, også sult og frygt for afhøring og afsløring ved hver eneste politistation og militærpost. Denne rejse, som er bogens ene hovedstrækning, tager Husted eller ' Vahid' 12 dage. Derefter forsvinder han - eller noterne - op gennem Tyskland, indtil han melder sig som flygtning hos Politiet på Vesterbro og bliver sendt videre til tre dramatiske uger i asylcentrene Sandholm og Auderød, før han kaster sin nye identitet overbord.Ideen er et scoop. Resultatet er uforløst - og endnu værre: historieløst.HVORDAN KAN Husted forvente at blive taget alvorligt, når han sidestiller flygtningelejre på Lesbos med kz-lejre, omtaler de flygtninge, der hjælper myndighederne, som »kapoer«, der var tvunget til at bistå nazister i Det tredje Riges lejre, og omtaler lederne af de græske lejre som »lejrkommandanter«? Det er ikke bare forkert, men forløjet. I Grækenland flokkedes flygtninge og migranter for at komme ind. Under nazismen gik folk under jorden for at undgå lejrene og deres fatale brutalitet. Sammenligningen er usmagelig.Husted ankom frivilligt, formentlig med fly, og har sit danske pas klistret til maven. De hundredtusinder af flygtninge og migranter i Grækenland har forladt deres lande i krig, krise eller kaos, ofte vovet livet ved at krydse farlige grænser, ikke sjældent med splittede familier bag sig, og var reelt truet på velfærd, liv og fremtid, da de gik om bord på en båd ved Tyrkiets kyst.Denne bog er chancen for at forstå, hvad der har drevet disse mennesker hjemmefra.Hvordan og med hvilke håb syrere og irakere flygter fra krige derhjemme? Hvorfor afghanere, tit efter en mellemstation i Iran, vælger at rejse gennem Tyrkiet i retning af Europa? Hvad der får afrikanere til at tage skæbnen på ryggen for at søge arbejde og velfærd på den anden side af Middelhavet? Hver eneste flygtning og migrant rummer en historie. I stedet er Husted optaget af sin egen rejse. Den er fysisk hård, men til forskel fra hver eneste flygtning kan han når som helst tage sit pas frem fra maveskindet og nyde beskyttelse.Hans frihed er deres drøm - alligevel bruger han ikke sit stunt til at forsøge at forstå deres vilkår.De fleste af flygtningene har grund til at frygte at blive sendt retur. Hans frygt er at blive afsløret med sit falske id og miste en god historie.HUSTEDS BESKRIVELSE af kaos på Lesbos og ved Grækenlands grænser er levende og medrivende, men også blind på det ene øje. Han husker flere grænsevagter og myndighedspersoner for at råbe grimt efter de nytilkomne i kaos. Men et virkelig brutalt samfund ville have vist de tilstrømmende ryggen. Grækenland lader dem tværtimod komme ind og passere, og humanitære organisationer står i kø for at hjælpe de fremmede hele vejen.Efter 250 sider er ingen skæbne, bortset fra Vahids falske, for alvor rullet ud.At han selv har penge til at lægge flygtningene bag sig i Bayern og tage toget op gennem Tyskland, er ikke overraskende.Hvordan de egentlige flygtninge og migranter har rustet sig til rejsen og gennemført samme distance, gives der ingen forklaring på.I SANDHOLM OG Auderød er Husted sprogligt på hjemmebane og alligevel ikke. Han forstår ikke tolkenes oversættelser til sin falske identitets sprog, men hvad de danske politi-og Røde Korsfolk selv siger, og er fra morgen til aften nervøs for afsløring, når han er til samtale og deltager i dansktimer. Igen turde hans falske forsæt dog være mindre interessant end at høre, hvad der bringer de rigtige flygtninge eller migranter sammen for at søge dansk asyl.Om det overhovedet er nødvendigt at gå under jorden for at få flygtninge i tale på danske asylcentre, er ikke entydigt.Ganske mange journalister og flygtningevenner har haft fri adgang til flygtninge og asylsøgere i Danmark.Husted løber om hjørner med flygtningecentrenes ansatte, som kan føle sig bedraget i bogen. Men asylsøgere kan tilsvarende føle sig underløbet ved deres tillid til Vahid. Han, altså Husted, beskriver loyalt deres iver efter dansk anerkendelse, men han beskriver også med skræmmende mangel på engagement deres urenlighed, tyverier, vold imod hinanden, brok over udmærkede menuer og beherskede taknemmelighed, forbrug af alkohol og pornografiog deres åbenhjertige afvejning af mulighederne i det danske og andre landes asylsystemer.TO ASYLSØGERE, én fra Ukraine og én fra Kurdistan, træder klarere frem end andre i bogen, begge skjult under falske navne ligesom Husted bag navnet Vahid.De ved, han i virkeligheden er dansk, ligesom han flere gange gennem bogen afslører sin identitet som ' journalist' for at tilkæmpe sig tillid hos rigtige flygtninge eller opnå deres hjælp til at undgå afsløring. Samtidig risikerer han at blive set som meddeler eller myndighedernes spion, og med den viden, han får fra sin egen plads på Sandholm og Auderøds stuer, bliver han selv en kilde til ' kammeraters' potentielle mistro.Tilbage er et meningsløst forvandlingsspil med Vahid i hovedrollen frem for en overbevisende indlevelse i den historiske flygtningekatastrofe, som i to år satte Europa på den anden ende. For ' Vahid' kunne det være virkelighed. For forfatteren bag masken er det et vildspor.anders.jerichow@pol.dk Ideen er et scoop.Resultatet er uforløst - og endnu værre: historieløst.
På sin rejse gennem Europa som iransk asylsøger er Kristian Husted desværre mest optaget af sin egen rejse frem for at forstå de flygtninge, han møder undervejs.
Der er tre bump i min gård. Bump, som skal holde farten nede. Det er os selv, der har besluttet, de skal være der - og vi har selv diskuteret og bestemt, hvor høje de skal være, og hvor mange der skal være.Der et fælles vaskeri i kælderen, hvor jeg bor. Det er beboerne, der har besluttet, hvordan man bestiller tid, og at finansieringen sker over huslejen, så de, der vasker lidt, betaler mere end dem, der har en stor familie og vasker meget.Vi har lige besluttet, hvilken udbyder af TV og bredbånd, vi vil have. Det er en beslutning, vi træffer i fællesskab på et møde, hvor alle beboere kan møde op, og hvor alle husstande har stemmeret.Jeg bor hverken i et overvintret hippiekollektiv, en lille nepotistisk andelsforening, hvor alle kender alle, eller i et moderne bofællesskab.Sammen med en million andre danskere bor jeg alment.Beboerdemokrati - det, at vi faktisk kan være med til at bestemme over vores egen hverdag, er nok det, der adskiller de almene boliger mest fra alle de andre måder at bo på. Og en af de ting, der dermed til at gøre det fedt at bo alment.Beboerdemokratiet er hjerteblod for de aktive beboere, som der er tusinder og atter tusinder af i den almene bevægelse.Mennesker, der engagerer sig i deres hverdag - i deres boligafdelings bestyrelse.Det betyder, at de almene boligafdelinger ikke ligner hinanden - fordi vi beslutter forskellige ting i de forskellige afdelinger.Det andet særkende ved de almene boliger er, at vi tager et socialt ansvar og skal have plads til alle slags mennesker. Vi vil gerne give plads til dem, der er uden arbejde og derfor plages af de reformer, der gør mennesker fattige. Også derfor vil vi gerne holde huslejen så langt nede som muligt.Men socialt ansvar er ikke det samme som, at de almene boliger kun er for mennesker med sociale problemer, som mange ellers tror, og nogle også mener, kun er den almene sektors formål.I de almene boliger er der plads til alle slags mennesker - og dermed bliver vi mere mangfoldige end i andre boligformer. I hvert fald i de store byer.Jeg bor i en almen boligafdeling tæt på Mozarts Plads i Sydhavnen og har boet alment i Sydhavnen i ca. ti år. Der bor mange forskellige mennesker i min boligafdeling.Langt de fleste er eller har været i arbejde.Ikke særlig mange akademikere (de findes dog), men sosu'er, HKere, dagplejemødre, blikkenslagere, pensionister osv. Sammen med mennesker, der er arbejdsløse.Det er langt mere mangfoldigt i den forstand, at det ligner befolkningen, som den ser ud i vores land, end det Vesterbro, jeg boede på i næsten 20 år. Her er mangfoldigheden i dag kun visuel og - sat på spidsen - reduceret til et spørgsmål om etniske grønthandlere og mennesker med meget store sociale problemer, der opholder sig i visse gader, mens bydelen ellers domineres af en blanding af kreativ klasse i slut 30rne og 40rne, garneret med studerende i forældrekøbte lejligheder.Et spændende kvarter, men også et sted hvor man ikke kan få et sted at bo, medmindre man har adgang til millioner af kroner.På den måde er det Vesterbro et billede på det københavnske boligmarked, som stivner mere og mere, som Berlingske også beskriver det 5. juni.Dyre nybyggerierEjer-og andelsboliger stiger voldsomt i pris og kommer længere og længere væk fra mennesker, der ikke har (to) akademikerlønninger (og en ejerbolig i forvejen) at gøre godt med.De private udlejningsboliger forsvinder ind i en uigennemskuelig jungle af meget dyre nybyggerier og utilgængelige netværk, hvor man skal kende de rette.De eneste boliger, der for alvor er tilgængelige for mennesker med helt almindelige job i butikker, børnehaver og hospitaler, er de almene boliger. Fordi de ikke kræver enorme midler i udbetaling, og fordi de har en rimelig husleje. For mange af boligerne er ventelisten dog lang.Også derfor er det så vigtigt, at der bygges mange flere almene boliger, særligt i hovedstadsområdet. Det er fint, at Københavns Kommune har en ambition om fortsat at have 20 procent almene boliger i byen, men det er slet ikke ambitiøst nok, hvis alle de fine og rigtige ord om et mangfoldigt København skal handle om andet end den mangfoldighed, der er i forskellen på, om du tjener meget eller rigtig meget.Som tidligere stadsarkitekt Jan Christiansen helt korrekt siger i Berlingske 5. juni, så skal tallet været endog meget højere - helt op mod 50 procent.Når de 80 procent af byens boligmasse, der er andelsboliger, ejerboliger og private udlejningsboliger, rykker længere og længere væk fra de 80 procent af befolkningen, der ikke har (meget) gode lønninger, er der kun én løsning: At bygge mange flere almene boliger. Fordi almene boliger skaber mangfoldighed - og fordi det faktisk er fedt at bo alment.Mikkel Warming er næstformand for boligselskabet AKB, København.I de almene boliger er der plads til alle slags mennesker - og dermed bliver vi mere mangfoldige end i andre boligformer.
Kommentar.
Et værelse på otte kvadratmeter til overpris. 
Står et forældrekøb for døren, så er august traditionen tro højsæson. 
 Dansk filmhistorie rækker langt tilbage. Nordisk Film, grundlagt i 1906, er verdens ældste eksisterende filmselskab, og bare et halvt år efter Lumière-brødrenes første offentlige forevisning i Paris i 1895 kunne man opleve levende billeder i Danmark.Hovedstaden har altid spillet en central rolle i danske fortællinger, og nu leverer forfatterne Katrine Sommer Boysen og Sophie Engberg Sonne med "Filmens København" et overblik over, hvordan byen er skildret på lærredet og dermed også, hvordan byen har udviklet sig.Det billedmættede værk er udstyret med detaljerede bykort og anvisninger af steder, hvor film har udspillet sig. En slags vejviser til de mest nørdede borgere og gæster. Ønsker du eksempelvis at besøge Fair Play Dansebar, hvor der er bryllupsfest og kokainoverflod i "Pusher II", jamen, så fortæller bogen dig, hvordan du tramper til Kurlandsgade på Amager. Vil du se møntvaskeriet fra "Let's Get Lost", guider udgivelsen dig til Guldbergsgade 23 på Nørrebro.»Filmkunsten og den moderne storby er jævnaldrende og har altid flirtet med hinanden,« konstaterer Katrine Sommer Boysen. Hvem lykkedes først med at gøre byen til en aktiv medspiller og en del af filmen? Sophie Engberg Sonne (SES): »Allerede i en film som "Afsporet" fra besættelsesårene spiller byen en rolle som et stemningsskabende sted, men det er især efter krigen, i 1950' erne, at byen træder i karakter, bl. a. i filmene "Farlig ungdom" og "Bundfald".Det er film, som er inspireret af amerikanske noir-krimifortællinger, og de regnvåde gader og smalle stræder i Indre By virker dramatiske på en måde, der stadig synes moderne.« Når jeg tænker på Christoffer Boes første film, husker jeg slet ikke handlingen. Hans skildring af byen har derimod fæstnet sig..Katrine Sommer Boysen (KSB): »Christoffer Boe har fortalt, at han gerne ville være Københavns instruktør på samme måde som New York har Woody Allen. Og det lykkedes han med. Grunden til, at man husker byen mere end handlingerne i "Reconstruction" og "Allegro", er, at Boe skaber forbindelser mellem sine personer og byen på en måde, så fortællingerne simpelthen smelter sammen med byen. Han hylder byen, som den er, samtidig med, at han lader byen undergå nogle fantastiske forvandlinger.« Fenar Ahmads "Underverden" er en ny film, der vel kan lidt af det samme.. KSB: »Fenar Ahmad gør København til en metropol på linje med New York og Los Angeles, en decideret storby.Han udnytter byens vertikalitet - de få højhuse, vi trods alt har - på en måde, som ikke er set før. Byen spiller med på historien om en under-og oververden i København.« Hvilke film vil I anbefale, som viser byen bedst? SES: »Jonas Elmers kærlighedserklæring til Nørrebro i "Let's Get Lost" giver en helt særlig københavnerfornemmelse og en følelse af, at byen ligger åben for dine fødder.Hollywood-filmen "Den danske pige" viser også byen  fra sin allermest yndige side, og så kan vi selvfølgelig ikke komme uden om "Olsenbanden"-filmene, der om nogen har defineret København på film.« Hvordan har brugen af byen udviklet sig gennem årene? SES: »Det er tydeligt, at der er sket en forandring i forhold til, hvordan byen er blevet brugt, og det har meget med de teknologiske muligheder at gøre. For eksempel blev det væsentlig lettere at lave location-optagelser med de letvægtskameraer, der kom i løbet af 1950' erne og 1960' erne, og selv om film som "Farlig ungdom" og "Bundfald" med et nutidigt blik har et lidt stift præg, så forholder filmene sig helt åbenlyst til de gader, de udspiller sig i. På samme måde er det meget sandsynligt, at de nye muligheder for droneoptagelser - sådan som man bl. a. ser det i den flotte indledning til Fenar Ahmads "Underverden" - vil gøre København endnu mere dynamisk og mangeartet som filmby i de kommende år.« Så man kan via filmhistorien følge hovedstadens udvikling..KSB: »Ja, det har faktisk været noget af det allermest fascinerende ved arbejdet med "Filmens København". Enhver film er jo på en måde et fastfrosset tidsbillede, der viser byen, som den så ud på et givent tidspunkt. I Erik Ballings "Kispus" bor sypigen Eva på Gammel Strand, der slet ikke er så fancy en adresse, som det er i dag. Og det Vesterbro, vi ser i "Mord i mørket" fra 1986 og "Pusher" fra 1996 er også komplet forandret. I takt med at byen udvikler sig, tiltrækker den også nye filmfortællinger. En tv-serie som DR's "Bedrag" ville næppe være blevet lavet, havde det ikke været for alle de stilrene bygninger af glas og stål, der er skudt op i de seneste år.« Hvilke nuværende instruktører synes I udnytter mulighederne bedst? SES: »Det er, som om at København bliver en stadig mere aktiv medspiller i filmene, som tiden går. Lige nu er nogle af de mest interessante Rasmus Heisterbergs "I blodet", Fenar Ahmads "Ækte vare" og "Underverden", Michael Noers "Vesterbro", "Nordvest" og "Nøgle, hus, spejl" nogle af de mest interessante.Og så kommer dokumentaristen Max Kestner, der i 2009 lavede den smukke "Drømme i København", til efteråret med science fiction-filmen "QEDA ´ ", der foregår i København i 2095.«.michael. enggaard@jp.dkFakta: FILMENS KØBENHAVN Om forfatterne Katrine Sommer Boysen er filmog litteraturkritiker på Jyllands-Posten og ekstern lektor på RUC.Sophie Engberg Sonne er litteraturanmelder på Politiken og ekstern lektor på Københavns Universitet." Filmens København - Hovedstaden i levende billeder" er på 252 sider rigt illustreret.Den indeholder seks kort over Københavns bydele, hvor udvalgte locations er plottet ind.
Den danske hovedstad har gennem årene været aktivt medvirkende i danske fiktionsfortællinger. En ny bog, "Filmens København", giver overblik over storbyens udvikling gennem filmhistorien.
Det var ikke et København i topform, der gik til valg i går. Efter adskillige år på optur er det, som om byen er ved at miste momentum. Det har været tydeligt for enhver det seneste årstid: Romaerne, der skider i gaderne, banderne, der skyder i gaderne. Gaderne selv ser ud ad helvede til med prolongerede metrobyggerier bag grønne plankeværk, der er ved at segne af træthed. Boligpriserne er gået amok, kommunens kampagner for at få folk til at cykle har kun har skabt trængsel og ond stemning på cykelstierne uden at have bragt antallet af osende og støjende biler ned. FCK ligger nummer syv i Superligaen, forleden gik byen glip af EU's agentur for lægemidler, der ellers kunne skæppe godt i den kommunale kagedåse, som den ene politiker efter den anden bliver taget med hånden nede i.Oven i købet er det november, blæsende.Ikke færre end tre gange i det seneste døgn har ' P4 Morgen' advaret mod »frysende våde vejbaner«, det begreb, der også er titlen på, hvad der blev Jan Sonnergaards sidste roman. Da han døde for et år siden, døde også en af de få forfattere, der for alvor kunne forstå, fortolke og forelske sig i byen, så vi andre kunne mærke det.Klokken er 07.30. I ' P4 Morgen' kalder de det demokratiets juleaften. De har en fiks idé om, at humøret absolut skal være helt oppe i morgenfladen. Fra cafeteriet midt på Hovedbanegården kan jeg bag glasvæggene se dem sive ind fra forstæderne.Jo, København ligger stadig på 1.sal: Helt oppe fra Hornbæk og helt nede fra Næstved myldrer de ind med deres takeawaykrus og croissantpapir, som vores kommunalfolk skal samle op, når de dropper dem på fortovet på vej til deres uddannelsessteder og djøf-jobs. De tager vores arbejdspladser, vores piger og pladserne på de bedste cafeer om eftermiddagen.Om aftenen tager de hjem og betaler skat i deres borgeligt styrede kommuner og lader os tilbage med regningen.I cafeen er kaffe med et rundstykke med ost steget en 10' er, siden sidst jeg var her. Jeg tjekker Facebook på mobilen og ser, at en af byens ildsjæle, lokalpolitikeren og debattøren fra Vesterbro Erik Willumsgaard, er omkommet i en trafikulykke.Det er sådan nogle som ham og Sonnergaard, København ikke har råd til at miste. PH og Dan Turèlls efterkommere, kritiske aktive mennesker, der til enhver tid vil sige: Alligevel så elsker vi byen. Der går 10, hvis ikke 20, karrierepolitikere på rådhuset på hver københavnsk ildsjæl.Politikerne kan vi sagtens undvære, ikke den kritiske og aktive københavner med K, N, Ø eller V. Det er den slags folk, der driver byen fremad. På Erik Willumsgaards facebookprofil havde han uploaded en tegning af kaptajn Haddock og professor Tournesol som baggrund. I taleboblen skriger Haddock: »Ja, selvfølgelig stemmer jeg den 21., ellers kan jeg jo ikke tillade mig at brokke mig de næste fire år, vel?«. Det kom han så heller ikke til. Men ude i byen er nye begavede, aktive, kreative mennesker forelskede i København og klar til at føre kampen for en menneskelig storby videre i Eriks, PH's, Turèlls og Sonnergaards ånd. Det håber jeg fandeme.Det bliver bare ikke sådan en som So-fie, der arbejder i cafeteriet på Hovedbanen med det mærkelige navn Upper Crust: »Jeg stemmer til Folketinget. Det her er jo kommunevalg. Jeg kender dem ikke. Men der er jo nok heller ikke nogen grund til at stemme, når der ikke et noget, man er utilfreds med«, filosoferer hun hen over kassen.Tag lige den. Næste gang mediernes valgeksperter rynker panden over faldende valgdeltagelse, kan det jo være fordi, der ikke er noget, folk er utilfredse med...! Klokken 13.30 er stillingen 42 til blå og 61 til rød i Vanløse. Det er Føtex-bageren i centeret Kronen, der fører regnskab over salget af ' valgkager', en slags muffins indpakket i rødt eller blåt pergamentpapir.»Nå nej, så bidrager jeg jo ikke til kampen«, udbryder jeg efter at have bestilt to blå og to røde til aftenkaffen.»Så køber jeg sgu en rød« lyder det fra en lille ældre dame bag mig.»Så sker der da noget«, griner hun.Kører ind mod byen ad Finsensvej og den grønne sti. Cykelstien, der går bag om de fleste af forstadskommunens klenodier: Frederiksberg Centret, rådhuset, CBS og Landbohøjskolen. Lygtepæle, træer og hegn og alt, hvad der står oprejst langs cykelruten, er dænget til med plakater af servilt smilende bedsteborgere, der alle sammen vil gøre noget for »det Frederiksberg, du holder af«, som borgmester Glenthøj udtrykker det på sin C-plakat, »Kør ordentligt«, »Kør ordentligt«, bliver der råbt inde fra en blå Jaguar på H. C.Ørstedsvej. Bourgogne-Poul stikker sit bredt grinende fjæs ud i den friske luft. I Weekendavisen skriver han i denne uge: »Frederiksberg er evighedsøen i tidernes strøm. Kommunen er juvelen i den konservative krone. Her hersker tradition, diskretion og ordentlighed«. Sådan noget har ingen skrevet om København.Klokken 15.30 Valgstedet hedder 9. Vest Vesterbro Ny Skole. Det er i Slesvigsgade næsten henne ved Carlsberg. Der er god plads. Ingen ventetid. De tilforordnede virker, som om de er glade for at få besøg.Ikke så lovende i forhold til stemmeprocenten.Men det kan jo være, der ikke er så mange, der er utilfredse i kreds 9. vest.henrik.vesterberg@pol.dk Det var ikke et København i topform, der gik til valg i går.
Politikens omvandrende lokalredaktion stak snuden i sporet på det, nogen kalder demokratiets juleaften.
- Der er noget arrogant i at stille sig op på en scene og mene, at det er helt på sin plads, at folk har betalt i underkanten af 300 kroner for at høre en sige noget. Det er sgu lidt arrogant, mener satirikeren og radioværten Huxi Bach, der ikke desto mindre er af finde på de skrå brædder fra i dag, hvor han har premiere på sit fjerde onemanshow.- Men jeg tror, at jeg er født med en meget veludviklet selvovervurdering, siger den 39-årige samfundsrevser, der ikke virker det mindste arrogant, når han sidder og nipper til en kop cappuccino, mens han fortæller om sit nye show, sin næsten lige så nye kæreste og sin trang til at holde et vågent øje med dem, der har magten.- Jeg er meget bevidst om at gøre mig umage, når jeg laver et show. Jeg researcher og læser enormt meget. En del af mine shows går jo ud på at stå og råbe ad magthaverne.Pege fingre ad politikerne, hvis ikke de har gjort deres arbejde godt nok. Hvis man gør det, skal man altså huske at feje for egen dør først. Så må man have styr på tingene, siger han.Vagt i geværSelv om Huxi Bach holder et knivskarpt øje med, hvad der sker i den politiske verden, har han ikke selv overvejet at gå ind i politik.- Nej, aldrig nogen sinde.Jeg har enormt stor respekt for dem, der stiller op til et offentligt embede. Men jeg forbeholder mig al ret til at holde dem i ørerne. Når de laver noget gak, er det sådan nogle som mig med et talerør, der skal råbe vagt i gevær.Det føler jeg faktisk en ret stærk forpligtelse til. Og så må jeg bare sige, at jeg er enormt glad for det, jeg laver.Jeg synes, at jeg lever et ret privilegeret liv, siger Huxi Bach, der holder meget af livet på landevejen.Når han dette efterår tager på turné rundt i landet med sit ' Ind til benet'-show, bliver det med en helt anden trang til at komme hjem til Vesterbro end tidligere.For et par måneder siden mødte Huxi Bach sin kæreste, Frederikke Halling Hastrup.Og det trækker at komme hjem til tosomheden.- Vi bor stadig hver for sig.Det er stadig relativt nyt, siger Huxi Bach, der, indtil han mødte sin kæreste, var single i mange år.- Du har nået en alder, hvor man har sine egne vaner. Hvordan er det pludselig at skulle bøje sine særheder og tage hensyn til en anden? - Jeg synes faktisk ikke, at jeg sådan går på kompromis med noget. Jeg tror, at jeg har opdaget, at hvis man møder den rigtige, indordner man sig. Så lader man bare være med det, man plejer, fordi man hellere vil noget andet. Det har været rørende nemt, siger Huxi Bach, der siden mødet med Frederikke Halling Hastrup har ændret døgnrytme.SkidehyggeligtFra at være et B-menneske, der sov længe og arbejdede om aftenen, er han begyndt at stå tidligt op.- Hun skal møde klokken otte, og jeg synes, at det er skidehyggeligt stå op sammen og lave morgenmad. Jeg får lavet så meget om formiddagen, når hun er kørt på arbejde. Det er, som om jeg har fået flere timer i døgnet, siger han.Om et halvt års tid runder Huxi Bach de 40, og selv om han drømmer om at få børn, er det ikke sådan, at det biologiske ur tikker højt i ham.- Nu skal jeg nok passe på, hvad jeg siger, men er det ikke sådan en kvindeting? Jeg er ikke presset i den retning.Men det må da gerne ske - og gerne inden jeg bliver 50, siger han lettere ironisk.pc@eb.dk .Jeg synes, at jeg lever et ret privilegeret liv Hvis man møder den rigtige, indordner man sig Jeg har enormt stor respekt for dem, der stiller op til et offentligt embede.Fakta: OM HUXIDøbt Christian Bækgaard Bach.39 år.Aktuel med onemanshowet ' Ind til benet'.Født i Aalborg, bor på Vesterbro i København.Blev først kendt som vært på ungdomsprogrammet ' Boogie'.Lavede med stor succes radioprogrammet ' Den løse kanon' med Karen Thisted.Sender hver uge ' Huxi og Det Gode Gamle Folketing' på Radio 24syv.FEM HURTIGE TIL HUXIJeg er færdig med natklubberLetbenet eller ind til benet Den er da lige til højrebenet, synes jeg. Det er ' Ind til benet'. Jeg har valgt kun at tage ting med i det nye show, der virkelig gør mig hidsig. Så det bliver lidt på de store nagler med flygtningekrise, skat og miljø og sådan noget. Alvorlige ting, der skal gøres noget ved, men også ting, som vi skal huske at grine ad.Youtube eller flow-tv Youtube. Jeg elsker Youtube, og jeg hader Youtube.Hver gang man har set et klip, ligger der fire andre ude i siden, som man er nødt til at se. Pludselig er der gået en hel aften. Personligt er jeg ikke så god til at lægge ting op på de sociale medier. Jeg føler ikke, at formatet passer til mig.Topform eller kageform Ha ha... puha. Jeg synes, at jeg er sted midt imellem.Jeg er heldigvis begavet med et stofskifte, der gør, at jeg ikke behøver at bevæge mig så meget. Så det gør jeg ikke. Jeg laver ikke en skid.Hjemmeaften eller hot natklub Hjemmeaften! Jeg er færdig med natklubber. Hvis jeg gik på natklub, ville jeg tænke, ' nej, hvor sjovt, vi er alle sammen på natklub', og de fleste andre ville undre sig over, hvem der havde taget deres far med. Faktisk kan jeg slet ikke huske, hvornår jeg sidst har været på en klub.Ældre kvinder eller yngre kvinder Karen Thisted og jeg har tilbragt ufattelig mange timer sammen, og vi blev meget hurtigt enige om, at hvis vi havde mødt hinanden og var lige gamle, så var vi blevet stormende forelskede i hinanden. Vi har så meget til fælles og kan virkelig godt lide hinanden.Men vi er også enige om, at det kun ville holde 14 dage, før vi ville slå hinanden ihjel.
UMAGE: Huxi Bach råber højt, når magthaverne klokker i det. Og hvis man tillader sig det, må man have styr på sine ting, mener den forelskede samfundsrevser.
Forleden tilbød en kvinde på Vesterbro med et stort fad kravlende vandrende pinde mit barn at få et lille nemt kæledyr.»Hvorfor har du så mange?«, ville drengen vide, mens han fik lov at nappe to.»Det er, fordi de er hunner. De laver børn med sig selv. Så der er ligesom ikke nogen begrænsning«, svarede hun.Det rungede længe i mit hoved. Det med, at når der ikke er nogen hanner, så laver hunner en masse unger. Jeg vidste faktisk ikke, at visse typer vandrende pinde formerer sig ved jomfrufødsel (naturvejledertyper, vær søde ikke at sende mig lange forklarende mails om dette, tak. Det er ment som en metafor).Selvbefrugtningsscenariet får mig til at tænke på legepladsen ved Skydebanen på Vesterbro i København. Den er fuld af gravide kvinder. Som får børn med sig selv. Samme billede ses i mit netværk, hvor en del kvinder i sidste del af 30' erne bliver insemineret og får børn alene. Jo-jo, der er generelt mange højtuddannede selvstændige kvinder i hovedstaden, og der er en demografi, der arbejder imod disse singlekvinder, men vi er ude i en samfundsudvikling, der ikke er til at tage fejl af: Flere kvinder får børn alene.Danmarks Statistik fortæller, at andelen af børn med ' ukendt far' stiger år for år. Lad mig skynde mig at sige: Hej søster og more power to you! Jeg skal være den sidste til at problematisere, at kvinder tager styringen i eget liv og underliv. Det er først og fremmest en glad beslutning at få et barn, og der kan kun komme gode ting ud af at gentænke familiebegrebet.Der snakkes meget om, at det er egoistisk at få børn alene, men det at få børn er sådan set altid ret egoistisk og selvcentreret, med eller uden partner. Og i en tid, hvor stadig flere børn kommer til verden med lidt laboratoriehjælp, er inseminering ikke længere et særsyn. Fertilitetsforskere siger endda, at børn, der undfanges ved et gammeldags knald, snart vil være undtagelsen.ALLE DE SOLOMØDRE, jeg kender, har valgt det, fordi tiden var ved at løbe fra dem. Fordi deres kærester ikke var ' klar til børn'. Derfor spildte kvinderne fertile år på at vente på en mand, indtil forholdet røg. Jeg har sågar en veninde, der midt i en skilsmisse forsøgte at inseminere sig selv med sin eksmands sæd.Hun var desperat efter at få et barn mere med ham, inden de gik helt fra hinanden. At skabe børn er en stærk urkraft i kvinder, og tak for det.Jeg hører også om barnløse kvinder i slut-30' erne, der bliver valgt fra på datingmarkedet, fordi de mænd, de møder, (med rette) frygter, at det er dem, der skal levere varen med det samme. Det er ret ulykkeligt.At mændene har så god tid, mens kvinderne har en ufravigelig ' sidste salgsdato' på deres æg. Det er godt, at kvinders handlemuligheder nu er forøget i en grad, så vi kan tage sagen i egen hånd, og at stigmaet i at være ' enlig mor' er forsvundet.Men er det så tarveligt, at mænd ikke kan lave børn uden kvinder? I sidste uge hørte jeg om en rig dansk mand, der var i USA for at bruge en rugemor til at blive solofar.Hvor danske solomødre kan blive insemineret på statens regning, er rugemødre forbudt i Danmark, og de udenlandske løsninger er forbundet med store udgifter og dermed forbeholdt socialklasse A++. Fordi ' det naturlige' ved undfangelsen og det at få børn efterhånden er taget ud af ligningen, og familien som institution på mange måder er i total opløsning med dating, skilsmisser, seriel monogami og dine, mine, vores sammenbragte børn, så er alt til forhandling.DR SENDTE for nylig doku-serien ' Vil du føde mit barn?', hvor mænd i 40' erne og 50' erne fortalte, at de havde udsat at få børn, men nu virkede tilværelsen meningsløs uden afkom og kærlighed. Ja. Det er en virkelig dum idé at forlænge sit ungdomsliv år efter år, for lige pludselig er det familietog jo kørt! Også Kanal 4 leder nu efter skrukke mænd til sin kommende realityserie ' Gravid med en fremmed', hvor en flok kvinder skal lave børn med fremmede mænd. Kvinderne kan ikke vente længere på at finde kærlighed og sæd i en og samme pakke og tager derfor til takke med en planlagt delefar. Der er lagt op til et ' Gift ved første blik'-format, hvor deltagerne skal matches af eksperter. Stakkels børn, siger jeg bare. De kommer til at se deres undfangelse som underholdnings-tv senere i livet.Survival of the fittest, lyder Darwins berømte evolutionære selektionscitat.Det betyder ikke, at den stærkeste, men den, der er bedst til at tilpasse sig, overlever.Citatet er fejloversat og misforstået af mænd i generationer, og nu er vi så der, hvor kvinder er dygtigere til at tilpasse sig.Jeg kan ærligt talt ikke finde ud af med mig selv, om den tiltagende instrumentelle tilgang til reproduktion er sørgelig eller nødvendig. Men det gør mig ked af det, at så mange kvinder vil have børn i årevis uden at få det, og at så mange mænd ikke vil eller først vil, når de er blevet gråhårede.Det er forståeligt, at stadig flere selvvalgte solomødre lader sig overkvinde af biologi og lyst, tilsidesætter forestillingerne om køn, familie og parforhold og skaber deres egen lille familie. Jeg synes bare, det er ærgerligt, at mænd og kvinder går så galt i hinanden, og at far i mange familier er på vej ud.Og så er vi tilbage hos de vandrende pinde.Hjemme hos os ligger der nu fire fine små æg i terrariet, lagt af solohunner. Mit barns boblende begejstring ved udsigten til det nye liv smitter. Vi skal være bedstemor.ditte.giese@pol.dk Det er en virkelig dum idé at forlænge sit ungdomsliv år efter år, for lige pludselig er det familietog jo kørt!.
DITTE GIESE Flere og flere solomødre vælger at blive insemineret med en ukendt mands sæd. Det er forståeligt. Men også lidt trist.
En blodprop satte i 2004 en stopper for Teddy Edelmanns guitarspil, men synge kunne han heldigvis fortsat. FOTO: /RITZAU/OLE LIND De fleste danskere har hørt spørgsmålet, om ' må man få hunden med sig ind i himlen?'.Nu er ' Himmelhunden's far, Teddy Edelmann, død.Han sov ind på årets første nat efter længere tids sygdom, fortæller han hustrus, Ritva Sariola, til Ekstra Bladet.Edelmann blev 76 år.- Det skete i nat (natten mellem søndag og mandag, red.). Han havde ingen smerter.Han sov stille ind, siger en dybt berørt Ritva Sariola.Dødsfaldet kommer dog ikke som noget stort chok for Edelmanns familie, fortæller sangerens enke: - Han havde kræft i lungerne og KOL og havde været afkræftet længe. Jeg har haft ham hjemme og passet ham, siger hun.Ud over Teddy Edelmanns store hits - vel ikke mindst ' Himmelhunden' og ' Jeg vil bo på Vesterbro', som de fleste danskere kan skråle med på - opnåede han også en vis popularitet, da han stillede op ved Dansk Melodi Grand Prix i 1993 med sangen ' Går det ik', så går det nok'.Tilbage i 1962 blev Teddy Edelmann kåret som Nordens Cliff Richard i en konkurrence på Radio Mercur.På Facebook strømmede det i går ind med reaktioner på nyheden om den folkekære sangers død.Det største hjerte' Så mistede vi endnu en af de karakteristiske stemmer og dygtige komponister. Hvil i fred, Teddy Edelmann. Tankerne går til familie og nærmeste... Tak for sangen Teddy', skriver en bruger på Facebook.' Den mindste mand med det største hjerte, Teddy Edelmann sov stille ind nytårsnat.Ingen ord kan beskrive, hvad han har betydet for mig og mange andre', skriver en anden, mens en tredje fortsætter: ' Himlen er blevet en stjerne rigere nytårsnat. Teddy gav inspiration til mange kunstnere, og mange fortolkede og fortolker stadig hans musik. Teddy lever videre i alle os, som kender ham og hans musik, nu synger han i himlens store kor. Æret være Teddys minde.'.BlodpropTeddy Edelmann blev født i 1941 på Vesterbro i København.Og netop København dannede i begyndelsen rammen om hans musikkarriere, der begyndte i 1950' erne, da han blev sanger i sin fætters band. Karrieren tog for alvor fart i 1970' erne, da han blev del af country-kvartetten Teddy, Chano, Jan &amp; John. Efter nogle år gik bandet fra hinanden, og Teddy Edelmann begyndte en solokarriere.I begyndelsen af 1980' erne kom det store gennembrud med sangen ' Himmelhunden'.I 2004 blev Teddy Edelmann ramt af en blodprop, som satte en øjeblikkelig stopper for hans mulighed for at spille guitar. Han kunne dog stadig synge.- Jeg prøvede at komme tilbage. Jeg var på Vejlefjord, og det gik meget godt.På sin vis er jeg sluppet heldigt.- Men der har hele tiden været småting, der skulle repareres.Og hånden vil altså ikke være med mere. Nu er det så betingelserne. Det beklager jeg dybt, fortalte Teddy Edelmann dengang til Horsens Folkeblad, hvor han også talte om ' Himmelhunden'.- Det er den bedste hund, jeg nogen sinde har haft, sagde han.Teddy Edelmann efterlader sig sin kone og én søn.Parrets anden søn døde for ti år siden. Derudover efterlader han sig seks børnebørn.KOLLEGAERNE: HAN VAR EN AF DE STØRSTENyheden om Teddy Edelmanns død vækker stor sorg blandt hans kollegaer i musikbranchen.- Teddy har haft nogle fantastiske hit. Jeg tror, næsten alle i Danmark mellem fem og 90 år kan synge med på ' Himmelhunden', siger Keld Heick, der sang sammen med Teddy Edelmann ved Top Charlie for seks-syv år siden.- Han var syg allerede på det tidspunkt, men han klarede sig igennem, og folk jublede. Det gjorde ham glad.Hans specielle dybe stemme var meget markant. Det er en stor personlighed, der er gået tabt, siger.En gæv gutTeddy Edelmanns død kommer ikke bag på Johnny Reimar: - Når man når min alder, ser man alt for tit, at ens kollegaer forsvinder. Jeg kan dårligt tælle dem, der er gået bort efterhånden. Teddy var lidt hård ved sig selv, og han har været syg i mange år. Men det er jo rigtig trist, at han ikke er her mere, siger Johnny Reimar og fortsætter: - Han var en gæv gut og en frisk fyr, der ikke stod tilbage for noget. Han havde en stor karriere, og man kan drage paralleller til Peter Belli og John Mogensen, for han havde mange store hits, men han havde også perioder, hvor det stod stille.Bragte grundrocken til Danmark- Det er en af de helt store i dansk rockhistorie, der er gået bort, lyder det fra Jørgen de Mylius, der utallige gange har vendt plader med Teddy Edelmann i radioen.- Han var en stor stemme i rock-basen. Man kan sige, at Teddy bragte grundrocken til Danmark i 50' erne, men han prøvede alle mulige genrer og hørte aldrig noget dårligt for det. Jeg kan huske, han spurgte mig, om jeg mente, at det ville skade hans omdømme, hvis han stillede op i Melodi Grand Prix. Mit svar var, at intet kunne skade hans karriere, fortæller Jørgen de Mylius.pc@eb.dk ;nbm@eb.dk Han havde kræft i lungerne og KOL og havde været afkræftet længe.Jeg har haft ham hjemme og passet ham Nu synger han i himlens store kor.
ÅR: Teddy Edelmann sov ind nytårsnat efter længere tids sygdom.
Hvordan føles det at blive kåret til Årets københavner? »Det føles en anelse uvirkeligt.Det var virkelig et stærkt felt af nominerede, så jeg troede ikke, at jeg havde en chance. Jeg er meget beæret og stolt«. Hvorfor tror du, læserne har stemt på dig? »Jeg tror, at den dagsorden, som jeg forsøger at sætte, vækker genklang hos københavnerne. Det var jo københavnerne, som tilbage i 70' erne råbte højt til rådhuset om, at de ville have byen tilbage.De var trætte af, at alle byens pladser blev brugt til parkering i stedet for byliv.Det er den forandring, som jeg står for.At København skal være en by for mennesker«. Hvad er dit eget forhold til København? »Jeg født og opvokset her og elsker København.At sidde ved Christianshavns Kanal og spise pizza med min kæreste, når jeg kommer hjem om aftenen, eller at hænge ud med vennerne og drikke en caffelatte på Vesterbro. Det er fedt at rejse ud i verden, men jeg føler mig mest hjemme i København«. Hvad gør København til noget særligt? »Det er bylivet. At der er parker og små mærkelige steder, som både kan være trashy og enormt livlige på samme tid.Man kan trække vejret i byen, og der er blå himmel, når man kigger op. I virkeligheden er det nok alle de bløde værdier ved byen, som jeg synes gør den så fantastisk. Jeg har ikke nogen ambition om at skulle i Folketinget og være landspolitiker, når jeg stopper som borgmester, for jeg synes, at jeg har verdens bedste job lige nu. At jeg kan være med til at præge den by, som jeg er født i, og som jeg elsker«. Er der et kvarter, som du har et særligt forhold til? »Nej... Og grunden til, at jeg begynder at grine, er, at jeg lige nu står foran et kort over København på mit kontor. Med undtagelse af Nordhavn, som ikke rigtig er vokset til endnu, så har jeg personlige minder fra samtlige bydele. Et sted har jeg måske gået tur med en sød fyr og kysset på ham og været nyforelsket. Jeg har gået i skole i Valby og har boet på Vesterbro, da man gik i gang med byfornyelsen.De sidste otte år har så jeg boet på Christianshavn. En bydel, som jeg både synes er bindegal og fantastisk på samme tid«. Hvad mangler København? »Vi mangler nogle klarere prioriteringer.Jeg forstår ikke, hvorfor vi stadig har H. C. Andersens Boulevard med 70.000 biler, som oser og fylder. Hvorfor ikke lave et ordentligt letbanenet, så man kan komme hurtigt rundt?«. Er der til gengæld et sted i byen, som du er særligt stolt af? »Jeg er enormt glad for, at jeg har været med til at lave Cykelslangen. Den er ikonisk, fordi den signalerer, at København er en cykelby. Og den er ikke bare smuk, men også voldsomt effektiv«. Er der projekter, du er ked af, at du ikke har fået igennem? »Jeg forslog, at man fjernede Bispeengbuen og H. C. Andersens Boulevard for at bringe Ladegårdsåen op igen, men måtte erkende, at der ikke var 11 milliarder til at gennemføre det. Det ærgrer jeg mig stadig over«. Hvad ville du vise udenlandske gæster i København? »Jeg kan godt lide at tage udenlandske gæster med ned til Havnebadet. Folk ser altid dybt forundrede ud, når jeg fortæller dem, at vandet er så rent, at man både kan spise fiskene og bade i havnen«. I Ibyen kritiserer folk ofte Kalvebod Brygge og den første del af Strøget. Hvad er dit forhold til de steder? »Jeg er fuldstændig enig. Det er også nogle forfærdelige steder. Den første del af Strøget er frygtelig kommerciel. Er der overhovedet nogle københavnere, som kommer derinde? Jeg tror kun, det er provinsboere og turister. Og Kalvebod Brygge afspejler jo, at man stod i en forfærdelig økonomisk situation i 90' erne.Man byggede bydelen for at sparke gang i byen, men kønt er det ikke«. Hvilket sted i byen ville du gerne forandre? »Hvis det stod til mig, så skulle vi have nedrivningskuglen i gang ved Udenrigsministeriet og Nordeas hovedkvarter, Ørkenfortet, på Christianshavn.Jeg kan blive helt nostalgisk, når jeg ser gamle billeder af de bygninger, som lå der før. Jeg har ikke noget imod, at man bygger nyt, men de bygninger er bare så rædderligt lavet.Det er arkitektonisk brutalisme, som ville få enhver arkitekt fra DDR-tiden til at savle af begejstring. De virker menneskefjendske og kolde. Hvorfor ikke lade nogle af landets førende arkitekter tegne et nyt Udenrigsministerium, som ville sige ' kapow' til resten af verden?«. Hvad kritiserer folk oftest dig og dine politiske visioner for? »Folk mener, at jeg hader biler, og at jeg bare vil sætte byen i stå. Men det er noget vrøvl! Jeg synes bare, at biler er overflødige og ineffektive i en storby. Det handler ikke om ideologi, men om pladsmangel. Vi er så mange hundrede tusind mennesker, der skal rundt hver eneste dag, og der er ikke plads til alle de biler. Cykler og kollektiv trafik er en langt mere effektiv måde at komme rundt i en storby på. Derfor skal vi have letbaner og flere folk op på cyklerne«.Hvad gør dig rigtig vred i København? »Når jeg er ved at blive banket ned af en bilist, som synes, at vedkommende skal åbne bildøren ud foran mig eller køre mig ned i et højresving.Der kan decibelniveauet godt blive relativt højt«.Hvad synes du, København mangler? »Vi mangler flere og bredere cykelstier.Jeg bor på Torvegade på Christianshavn, og når jeg kigger ud ad vinduet om morgenen, er der altid 10 biler, som holder i kø. Men samtidig er der nok 300 cyklister, der holder for rødt lys. Derfor forstår jeg ikke, hvorfor bilisterne skal fylde så meget, når der nu er så få af dem.Derudover mangler der flere almene boliger, som almindelige mennesker med en almindelig løn kan betale sig fra. Der er rigeligt med boliger, som koster 12-15 millioner«.alexander.jonassen@pol.dk I virkeligheden er det nok alle de bløde værdier ved byen, som jeg synes gør den så fantastisk.
MORTEN KABELL INTERVIEW Københavns teknik-og miljøborgmester vinder af Ibyen-prisen som Årets københavner. Her fortæller Morten Kabell om sit forhold til byen.
Den klassiskeMr. Mums, Jægergårdsgade 12, 8000 Aarhus C Den lille takeaway Mr.Mums i den ydre ende af Jægergårdsgade udspringer af sandwichbaren af samme navn i Højbjerg og er på kort tid blevet noget af et trækplaster på Frederiksbjerg.Bag butikken står de to kokke Mathias Bendix Christensen og René Pedersen, der har arbejdet på så prestigefyldte restauranter som Nordisk Spisehus og den nu lukkede Malling &amp; Schmidt i Aarhus og Brøndums Hotel i Skagen.De flotte cv'er fornægter sig ikke i kvaliteten af de velsmagende sandwich, der med varianter som tunsalat, koldrøget laks og kylling/ bacon mest er af den klassiske type.Dog har menuen også et par mere utraditionelle udgaver med fyld af svinerillette, krebsehaler med hyldeblomst og trøffelsalami med gedeost.Alt fra dressing til brød laves fra bunden, og prismæssigt er det ikke afskrækkende - en klassisk sandwich fås fra 45 kr.Bagt i stenovnFoodfein, Sønder Allé 6, 8000 Aarhus C Den kombinerede café og gourmetbager Foodfein ved rådhuset er især kendt for sit smørrebrød, men stedets sandwich er også værd at sætte tænderne i. Brødet er lavet af hjemmemalet mel og bagt i egen stenovn, og man kan vælge mellem okseinderlår med ramsløgpesto og rødløg, lam med rejer og dild, kalkun med ananaschutney og varmrøget laks med cremet ost og lemonpuré.Priserne er rimelige med 49 kr. for en sandwich som takeaway og 59 kr., hvis man spiser på stedet, så der er råd til at skeje ud med en af de lækre kager eller en portion hjemmerørt is til dessert.I spidsen for det hele står ejeren, Allan Enevoldsen, hvis folk også laver en fortrinlig brunch.Foodfein var udsat for en brand sidste år, men er nu oppe at køre igen i nymalede lokaler, der også rummer et fint udvalg af müsli, kaffe og vin til at tage med hjem.Den økologiskeCafé Fika, Jægergårdsgade 47, 8000 Aarhus C Fan af økologi? Så er Fika på Frederiksbjerg stedet.Den lille café serverer fortrinlige sandwiches og var den første café i Østjylland med et økologisk guldmærke, hvilket indebærer, at 90-100 pct. af råvarerne er økologiske.Man kan få Fikas sandwich i hjemmebagt surdejsbrød eller glutenfrit brød efter eget valg, og vi anbefaler varianten med humus, avocado, bagte rødbeder, artiskoktapenade og salat til 65 kr. i surdejsbrød.På menuen i det lille lokale er også en stribe madpandekager med alt fra røget lakse-og æblesalat til confi-teret and, der ligeledes er værd at sætte tænderne i.Til maden er der ingen vej udenom en af de friskpressede juicer eller måske ligefrem en såkaldt matcha latte på vaniljesojamælk til den helt sunde stil.Fikas sandwich serveres på sympatisk vis i bionedbrydelig engangsemballage, så den sunde samvittighed holder hele vejen hjem.Den nyesteFfood, Vesterbro Torv 8, 8000 Aarhus C En af de seneste sandwichbarer i Aarhus er Ffood, der åbnede for godt et par år siden på det travle Vesterbro Torv.Ffood er kommet godt fra land med en række sandwich, der laves fra bunden af friske råvarer i velsmagende surdejsbrød direkte fra ovnen.Vores favorit på menukortet er nr. 7, der under navnet Bird er en suveræn sandwich med kalkun, avocado og frisk mozzarella.Varianten med tun, spicy chipotle, babyspinat og tomat er også en anbefaling værd og kan i lighed med de øvrige sandwich fås både i groft brød, lyst brød og rugbrød.Priserne begynder ved 45 kr., og man kan både tage maden med hjem eller nyde den i det flot indrettede lokale med god udsigt til livet ude på torvet.I glasset er en af de friskpressede juicer eller smoothies, der fås i en række varianter med alverdens flotte farver, oplagt.Den italienskeIl Mercatino, Mejlgade 18, 8000 Aarhus C I Mejlgade finder man et lille stykke Italien i form af delikatessebutikken Il Mercatino, hvor man siden 2000 har kunnet sætte tænderne i vellavede, italienske sandwich.Man kan vælge mellem en lang række varianter, der naturligvis alle serveres i hjemmebagt focaccia-eller ciabattabrød. Det bliver ikke mere italiensk end en vitello tonnato-sandwich med kalvefilet, tuncreme og tomat.Indehaver Paolo Marinaro har, som navnet antyder, rødder i det italienske, og prisen for de sydeuropæiske herligheder går fra 45 kr. og opefter.Stedets autentiske pizzaer er også værd at smage sig igennem, og udvalget af italienske specialiteter er et af de største i Aarhus.Man kan købe en pose lækker pasta og et stykke af den italienske dessertkage panforte med hjem til aftensmaden, når man alligevel er i butikken.Bemærk, at stedet er takeaway og ikke har siddepladser.En gourmetBernth &amp; Co, Borggade 12, 8000 Aarhus C Søger man en sandwich i den skinbarlige gourmetklasse, er den lille café Bernth &amp; Co i Borggade stedet.Hvor finder man ellers en sandwich med Albacoretun fra Spanien, en varm sandwich med braiseret frilandsgris og hjemmelavet sataysauce eller en sandwich med oksekød, tomatsauce og italiensk provolone-ost? Ingredienserne er af høj kvalitet, brødet er friskbagt fra egen ovn, og ovenikøbet er priserne på et niveau, hvor de fleste kan være med.Prisen for en sandwich er fra 55 kr. og op, og hvis man ikke er i sandwichhumør, er stedets smagetallerken til 129 kr. også et godt køb.I glasset kan man snuppe et glas saft eller en af de gode specialøl, som man selv tager fra køleskabet i hjørnet af det hyggelige lokale.Stedet drives af Sara Bernth og Bo Marcussen, der har en fortid på den hedengangne Restaurant Prins Ferdinand i Den Gamle By.Guiden bringes i samarbejde med smagaarhus.dk.jpaarhus@jp.dk 
Glem alt om hvidt flute med tør kylling, kedelig mayonnaise og blød bacon. Aarhus har efterhånden et godt udvalg af lækre sandwich. Her er seks steder, hvor man kan finde dem.
Bilisterne skal til at køre langsommere i flere af byernes gader og veje.Det er transportminister Ole Birk Olesens (LA) hensigt, når han med et pennestrøg nu gør det nemmere for kommunerne at få sænket hastighedsgrænsen på flere veje fra 50 til 40 km/t. Især for at beskytte de bløde trafikanter.Kommunerne skal fortsat bede politiet om tilladelse - men et krav i dag om, at kommunen skal kunne dokumentere, at der sker mange ulykker på strækningen på grund af fart, bliver blødt kraftigt op, forklarer ministeren.»Fremover kan kommunerne søge om lov, hvis der bare synes at være en risiko.Og det giver god mening, at vi skal køre langsommere, eksempelvis hvor der færdes mange børn«, siger Ole Birk Olesen om ændringen, som ventes at træde i kraft til sommer.De nye regler er resultatet af tre års indsats i en arbejdsgruppe, som peger på, at det »i videre omfang« bør være muligt at have en fartgrænse på 40 km/t. i områder med børnehaver, skoler, fritidsinstitutioner, plejehjem, ældreboliger eller rekreative områder.Arbejdsgruppen peger også på behovet for at lette på speederfoden, »hvor der er mange krydsende fodgængere ved busholdepladser, handelsgader eller gader, hvor der på trods af meget cykeltrafik ikke er anlagt cykelstier eller veje i boligområder, hvor bilisternes oversigtsforhold er begrænset, for eksempel på grund af antallet af parkerede biler«. Ministeren understreger, at en ofte ret bogstavtro fortolkning i politiet nu skal afløses af en smidigere tilgang. Ole Birk Olesen afviser, at han som liberal politiker egentlig burde gå ind for mindre regulering - ikke mere.»Jeg har også børn i byen, og jeg vil bestemt ikke slippe trafikken løs, så de ikke kan færdes trygt«, siger han.Et klemt med klokkenI Cyklistforbundet lover direktør Klaus Bondam, at hans organisation »vil kaste sig over arbejdet« med at udpege strækninger, hvor »fartreglerne er hæmmende for, at flere kan hoppe op på cyklen«. »De nye regler er et vink med vognstang til kommunerne - eller snarere et klemt med cykelklokken«, siger Bondam.Men han er mere ambitiøs: »En lang række europæiske byer er gået betydeligt længere med 30 km/t.-zoner. Vi ved, at det er farten, der dræber, hvor fodgængere og cyklister færdes. Og her i landet ser vi ikke det ønskede fald i ulykkestallet for bløde trafikanter«, siger Klaus Bondam.En af de borgmestre, der er glade for ændringen, er Morten Kabell, Enhedslistens borgmester for teknik og miljø i Københavns Kommune. I hans forvaltning ligger et bykort med kommunale ønsker om store 40 km/t.-zoner, som - hvis politiet nu siger ja - vil betyde, at store dele af Vesterbro, Nørrebro og Sundby (minus de største færdselsårer) får sænket den maksimale hastighed til 40 km/t.40 km/t.-zoner findes allerede, og kommunens evalueringer viser, at personskaderne i Østerbros zone faldt med 60 procent, i Nordvestkvarteret med 67 procent og i Kongens Enghave med 33 procent.Morten Kabell roser den liberale minister for initiativet, som Kabell og hans forgængere har ventet i årevis på, mens de igen og igen har fået afslag fra Københavns Politi på at sænke hastigheden i Holmbladsgadeområdet, Indre Nørrebro, Ydre Nørrebro og Vesterbro.»Nu forventer jeg helt andre boller på suppen«, siger borgmesteren, der understreger, at de brede hovedfærdselsårer skal friholdes fra den lave fartgrænse.Men efter borgmester Kabells opfattelse skal de nye regler »øge følelsen af at færdes trygt i byen, for det betyder uendelig meget for børn, forældre og ældre«. En sådan bred vision om langsom biltrafik har direktøren for Rådet for Sikker Trafik, Mogens Kjærgaard Møller, ikke.Han glæder sig over, at politiet har siddet med i arbejdsgruppen bag de nye regler.»Men det handler altså om at få farten ned på flere særligt udsatte strækninger - som ved en børnehave. De grundlæggende hastighedsregler ændres ikke, og det er ikke meningen, at hele bydele skal have lavere fartgrænser. Det kunne føre til, at mange bilister kunne blive kriminaliseret uden saglig grund. Og det ville også belaste politi og domstole«, siger direktøren for Rådet for Sikker Trafik.Kan give dyrere taxatureEt folkefærd, der får de nye fartgrænser at føle, er taxichaufførerne. Formanden for Taxa 4 x 35, Palle Christensen, kan godt se fornuften i eksempelvis at sænke fartgrænsen i villakvarterer yderligere.»Men det ville være voldsomt, hvis man udbreder det til det meste af byen«. Palle Christensen gør opmærksom på, at en yderligere udbredelse af 40 km/t.som topfart kan gøre taxiregningen dyrere for kunderne.Fordi taxametre tæller tid, når farten er under 35 km/t. - 7 kr. per minut - men afstand, når der køres hurtigere.»Så vil taxituren potentielt blive dyrere, hvis vi kommer til at have en normal hastighed ved 30-35 km/t.«. I bilisternes organisation FDM vurderer juridisk konsulent Dennis Lange, at de nye regler vil skabe en mere ensartet praksis i landets politikredse. Hvilket er godt.Men han understreger, at der skal være konkrete årsager på hver enkelt strækning, før man sænker hastighedsgrænsen - som ved en skole.»Ellers bliver det symbolpolitik, hvor det mest handler om at presse bilerne ud af byen«, siger Dennis Lange.FDM's bekymring er også, at det bliver stadig mere besværligt at komme rundt med meget lav farttolerance i byerne.Trafikforsker Per Homann Jespersen, der er lektor på RUC, vurderer, at flere 40 km/t.-zoner ikke vil påvirke fremkommeligheden nævneværdigt.»Der, hvor der er tung trængsel, er der ingen effekt, for man kan alligevel ikke køre 40 km/t. Og måske kan det endda føre til en lidt bedre afvikling af trafikken på kanten af myldretiderne, fordi flowet bliver lidt bedre«, siger Per Homann Jespersen.flemming.christiansen@pol.dk Fakta: 40 km/t. i KøbenhavnZoner med 40 km/t. som maksimal hastighed er indført i dele af Københavns Kommune. Med den nye regelændring håber kommunen at få politiets tilladelse til at indføre lavere fartgrænser i væsentligt større dele af byen. Eksisterende zoner med en hastighedsgrænse på 40 km/t.Ansøgte zoner (hvor politiet hidtil har sagt nej) Planlagte zoner - endnu ikke ansøgt Gader optegnet med hvidt er undtaget fra 40 km/t.-zonen.
Trafiksikkerhed Regler blødes op, så politiet oftere kan imødekomme lokale ønsker om fartgrænse på 40 km/t. København har store planer.
Broklapperne mellem Slotsholmen og Christianshavn var netop gået op og havde delt Knippelsbro i to dele, da et to minutter langt festorgie af musik, rave og konfettikanoner fyldte begge sider af broen.I samme øjeblik kastede chefen for hele festen sig op på en lastbil med en knyttet næve hævet højt i luften, inden han crowdsurfede oven på nogle af de tusindvis af Distortion-gæster, der havde stuvet sig sammen på Knippelsbro denne lørdag i juni måned, 2010.Syv år senere er der faldet en dybsindighed og ro over Distortions franskfødte chef, den 43-årige Thomas Fleurquin, inden festivalen lader gadefesten begynde fra 31. maj til 4. juni.»Det er endelig ved at blive et almindeligt job, hvor jeg har et ansvar som en almindelig direktør. Det har det ikke været i 19 år, hvor vi længe drev festivalen udelukkende på festgejst. Men det falder langsomt på plads i takt med, at jeg nærmer mig de 45 år, og at systemet og alle regler, krav og betragtninger fra myndighederne giver mening,« fortæller Thomas Fleurquin.Grænsen går ved tis på døre I løbet af Distortion, der »fejrer Københavns gadeliv og internationale klubkultur«, skønnes mere end 250.000 mennesker at besøge de to gadefester på Nørrebro og Vesterbro.Arrangementet deler vandene på grund af sine voldsomme og energiske gadefester, der hvert år anklages for at holde de lokale beboere som gidsler og for at forherlige hærværk og lovløshed.En kritik, som Thomas Fleurquin godt kan forstå.»Selvfølgelig er der mange af gæsterne, der drikker for meget, og der er også mange scener, som er lige store og vilde nok. Men det er trods alt et meget smukt projekt og et vildt eventyr, som Distortion er blevet til fra at være et projekt for nørder.De folk, der klager over gadefesterne, mangler at komme ned på gaden og se vores gæster i øjnene. De er så lykkelige over et tiltag som Distortion.Det skaber gode vibrationer, og folk har det så vildt på den gode måde.« Hvor går din grænse for gæsternes opførsel under Distortion? »Min grænse går hvor folk tisser i døre og i baggårde, hvor folk bor. Det kan jeg ikke tolerere, og det har jeg det rigtig dårligt med. Det er noget svineri, når folk tisser på porte og der, hvor folk bor. Jeg forstår ikke, at man kan være så fuld og så langt væk fra sig selv, at man kan tisse på en dør, hvor folk kommer ind og ud hver dag, hvor de bor.« Fra anarkist til autoritetstro Inden Thomas Fleurquin i midten af sine 20' ere flyttede til Danmark, voksede han op i Paris med en udbredt anarkistisk far, der opfordrede sin søn til ikke at frygte autoriteter. Men selvom filosofien bag Distortion er støbt af Fleurquins anarkistiske barndom, har festivalen lært ham at holde af autoriteterne.»Jeg har lært at anerkende, at systemet og myndighederne ikke er så dumme, som jeg troede, da jeg var 25 år gammel. Der er et fantastisk samarbejde mellem kommunen og politiet. Vi har selvfølgelig bevaret det orkestrerede kaos, som er en del af Distortions brand og dna, men folk bliver overraskede, så snart de hører, at Distortion har haft 85 forskellige projektledere de seneste tre måneder.« Ved siden af Distortion i København har Thomas Fleurquin de seneste par år også arrangeret tredagesfestivalen Karrusel i Odense.Står det til ham, kan Distortions koncept også slå rødder i Jylland.»Distortion kan sagtens foregå i Viborg, Esbjerg eller Aalborg. Det handler om at fange det dna, hvor man holder en fest og elsker sin bydel. Det handler om stolthed og om den ungdommelige ånd, der har lyst til at bruge byrummet til sjov og ballade. Den findes i hele landet. Vi håber bare, at den kan findes i samspil med voksne aktører og i god ånd med beboerne.« Selv om Thomas Fleurquin stadig tager del gadefesten og prøver at støde ind i så mange mennesker som muligt, lader han i dag festivalens øvrige gæster om at hænge fra teltpæle. Thomas Fleurquin er i stedet begyndt at drosle ned og mærke alderen trykke.»Selvfølgelig fester jeg anderledes i dag. Men jeg fester dog også til Distortion om lørdagen. Det har været en meget vigtig del af ånden, som har været et tungt fokus på Distortion-udviklingen, at vi alle på holdet var meget vigtige musiknørder.Jeg har lagt en plan om at gå på pension, når jeg fylder 55. Men jeg håber, at jeg allerede før det kan gå på festpension.« Thomas Fleurquin, leder af Distortion, København.morten.bruhn@jp.dk Fakta: BLÅ BOG:Thomas FleurquinFødt i Paris den 21. november, 1973.Flyttede til København i 1998, hvor han samme år stiftede Distortion som en engangsfest i den nu lukkede københavnernatklub Mantra.I 2000 blev Distortion første gang en gadefest, der strakte sig over flere dage.I 2017 varer Distortion fra 31.maj til 4. juni, hvor gadefesterne på Nørrebro onsdag og på Vesterbro torsdag ventes at tiltrække mere end 250.000 gæster.
Den kontroversielle musikfestival Distortion vælter endnu en gang ind over København. Thomas Fleurquin, chefen og stifteren, fester stadig »lidt endnu«, men han øjner også sin pension.
DA DEN SENERE professor i kirkehistorie Carl Fredrik Wisløffvar sognepræst i Vaterlandskirken i Oslo, arbejdede han efter devisen at skabe " lavtærskeltilbud med høj åndelig profil".Efter at jeg læste om det i Egil Sjaastads biografi" Carl Fr. Wisløffpresten som ble misjonsfolkets professor" (Portal Forlag 2016), har det ofte kørt i hovedet på mig, når jeg overvejer snittet i mit eget arbejde. Og når tankerne går til det generelle spørgsmål om at arbejde i en sognekirke.Senest kom jeg til at tænke på det ved Kristeligt Dagblads omtale af drop in-dåb i Kristkirken på Vesterbro.Jeg har svært ved at mobilisere den store kritik af præsterne i Kristkirken. De forsøger da i det mindste noget.Drop in-dåb er virkelig et forsøg på at høvle tærsklen ned. Og det forhold, at det er dåbspraksis løsrevet fra højmessen, er mildt sagt ikke enestående.Dåb er foregået under mange forskellige omstændigheder i historiens løb, og tilbage i bondesamfundet var de fleste dåb formodentlig hjemmedåb.DE KRITISKE SPØRGSMÅL går på forholdet mellem dåb og undervisning.Kommer man ikke til at servere et halvt produkt ved så radikalt at adskille dåb og menighedsliv eller dåb og oplæring? Dåben er jo - i Jesu mund - ikke et mål i sig selv: Målet er at skabe disciple.Midlerne er dåb og undervisning. Derfor er høje eller lave dåbstal uinteressante i sig selv. Det er mennesker, der vil tro på Jesus Kristus og lære af ham, som er succeskriteriet. Hvis man overhovedet skal bruge det ord Men så må der leveres en yderligere indrømmelse: Det spørgsmål kan vist stilles til os alle sammen i folkekirken.Initiativet på Vesterbro har bare sat problemet på spidsen.Men tilbage til Wisløffs diktum om den lave tærskel og den høje åndelige profil. Det er jo ikke nogle klare afgrænsninger; men nogle bøjer i farvandet, man kan forsøge at styre efter.Den lave tærskel kan handle om sprog og former. For nu at tage nogle lidt fortærskede eksempler: Det er næppe nogen god idé at fastholde et klassisk musikmonopol i kirken, når flertallet af befolkningen under 70 år har et rytmisk musiksprog.Der er stor sandsynlighed for, at kaffe og blødt brød i en del situationer med fordel kan skiftes ud med pizza og kvalitetsøl.At en del præster stadig har allergi mod al brug af powerpoint og andre visuelle redskaber, i en tid hvor flere og flere oplever gennem øjet, virker på mig som dum stædighed. For slet ikke at snakke om de sproglige justeringer i liturgier og salmer, som presser sig på.JEG TROR, DET GÆLDER i disse spørgsmål, at mange små valg kan lægge sig sammen og til sidst gøre en stor forskel.Men det går dybere end til den slags ydre ting.Den lave tærskel handler også - og måske endnu mere - om at respektere moderne menneskers livstone. For eksempel at mange er undervejs og er skeptiske over for at " købe hele pakken".Man har lettere ved at høre de gode spørgsmål end de tydelige svar og har måske brug for en mellemlanding i en delvis trosbekendelse.Og individuelt orienterede mennesker i en virkelighed med sociale medier har ikke bare brug for at høre, hvad andre siger - fagfolk og gejstlige - men selv at formulere sig i en dialog. Et dialogisk menighedsliv er en nødvendighed.Sjovt nok tyder læsning af evangelierne og Apostlenes Gerninger på, at sådan havde det første århundredes romerske borgere det også.Men denne indsigt i den lave tærskels nødvendighed lever i en stadig spænding til det bibelske budskabs radikalitet.En spænding, der måske er uopløselig, men bestemt ikke ufrugtbar: Hvis kirken selv antager en delvis bekendelse for at komme den moderne bevidsthed i møde, så har denne bevidsthed jo ikke noget at spille op imod. Og være undervejs i forhold til.Hvis vi svigter troen på, at Gud virkelig kropsligt blev menneske i Jesus Kristus, at dette fysiske menneske døde for vores virkelige skyld, og at han blev håndgribeligt levende igen, så svigter vi ikke bare evangeliet. Vi svigter også de virkelige, skyldige og kropslige mennesker. Herunder den moderne variant af dem. Og vi giver dem en reduceret bibelsk virkelighed at gå på opdagelse i.Der er meget godt at sige om kulturkristendommen.En del af den lave tærskel er at vise den respekt. Men hvis vi tror, at målet er noget mindre, end at mennesker bliver forbundet med Jesus Kristus, så de hellere vil miste alt andet i tilværelsen end miste ham, så har vi glemt hvordan dåbsbefalingen lød.Den befaling, vi døber på både ved højmesser og drop in-dåb. J Kirkeligt set skrives på skift af biskop Henrik Wigh-Poulsen, kirke-og kulturminister Mette Bock (LA), sognepræst og tidligere generalsekretær i Luthersk Mission Jens Ole Christensen, ph. d. og lektor i socialvidenskab og globale studier Bjørn Thomassen samt sognepræst Marie Høgh.Den lave tærskel handler også - og måske endnu mere - om at respektere moderne menneskers livstone.

På Amager ligger en lille fodboldklub, der hedder CSC - Christiania Sports Club. Klubben gør ikke meget væsen af sig, men den har stor betydning for Andreas Bai Duelund, Emil Simonsen og Rune Rask, som tilsammen udgør Suspekt. Det er nemlig her, de hænger ud, spiser toast og generelt bare søger tilflugt fra resten af byens stress og jag, ligesom de her sponsorerer et årligt tilbagevendende drikkespil, Klub100, hvor man skal drikke en tår øl i minuttet i 100 minutter i alt.Og det giver egentlig meget god mening.For Suspekt er på mange måder lig med fest. Især når de spiller live.Gruppens koncerter både berømte og berygtede som hedonistiske amokløb i bare maver med beats, der kan mærkes helt ned i mavesækken, mens slavedrenge serverer shots til publikum, og nogle nonner smider tøjet. Senest har de fået lavet en sort Mercedes om til en fadølspult i midten af scenen. Bare fordi.Suspekt udgav deres første plade tilbage i 1999, og i februar i år udkom deres sjette af slagsen, ' 100 % Jesus'. Gruppen har spillet koncerter i hobetal rundtomkring i landet de sidste mange år. De har turneret med Grøn Koncert i mange år. De lukkede Orange Scene på Roskilde Festival i 2015.Men på fredag kan gruppen sikre sig en ny skalp af de større, når de giver koncert i Forum på Frederiksberg med plads til 10.000 stående publikummer.»Det store spillested«, som de selv kalder det. Indtil nu har Forum blot ageret mødested for Suspekt, når de har skullet indlede en ny tur. Her har de ofte stået og kigget ind på scenen og drømt om en dag at være dem, der stod på scenen og kiggede ud over menneskehavet. Nu går drømmen i opfyldelse.I skal spille i Forum på fredag. Hvad er den værste koncert, I har set i Forum?Emil Simonsen: »Det var Oasis. Ikke på grund af Forum, men på grund af Oasis.Liam (Gallagher, red.) stod der og ville skide på at spille på Forum. På et tidspunkt gik han ned fra scenen, og så skulle hans bror stå alene og spille, og så kom han tilbage igen og skulle synge ' Wonderwall', som jeg havde glædet mig til, og så stod han bare og sang falsk med vilje. Han tog pis på sin egen sang, som om det ragede ham en fjer.Jeg var så sur bagefter, jeg havde lyst til at banke ham med mine krykker (Emil var blevet opereret for en fodboldulykke, red.). Men vi har også et særligt forhold til ' Wonderwall'. Vi lukkede Wonderfestiwall på Bornholm ned med den sang«.Hvad er Forum for et sted at spille i forhold til andre spillesteder?Rune Rask: »Hver gang vi skal ud at spille, mødes vi ved Forum inden, så jeg har altid tænkt, at inden jeg dør, skal jeg prøve at spille derinde. Og det er nu«. Emil Simonsen: »Der har helt klart været et mål med altid at starte der.Man kan jo mødes alle mulige steder, men det her er det store spillested«.Glæder I jer?Andreas Bai Duelund: »Det er lige før, man glæder sig mest til, at det er overstået, så man kan sige: Yes, vi gjorde det! Fedt, mand! Der er selvfølgelig en masse betænkeligheder, men jeg ved, at vi nok skal slå det hele ihjel. Men forventningens glæde ligger og ulmer lidt. Der kan jo gå en masse ting galt«. Emil Simonsen: »Jeg kan læne mig op ad den erfaring, vi har med fra at spille på Orange Scene på Roskilde Festival (det gjorde Suspekt i 2015, red.). Det var jo også en stor koncert, hvor man var bange for, at det hele ville gå galt«. Andreas Bai Duelund: »Men vi nød det jo helt vildt på Orange, da kampen blev fløjtet i gang. Vi startede virkelig vildt med, at Emil kommer ind i en marokkansk djellaba med en cognac i hånden.Så var vi ligesom i gang«. Emil Simonsen: »Jeg skiftede tøj midt på scenen - det er vigtigt for os at lave scenen til vores sted, hvor vi kan tanke fadøl og tage tøjet af og på. At vi selv laver rammerne og føler os hjemme, især når det er sådan en stor koncert«.Har I nogensinde spillet en koncert, hvor der gik noget galt?Andreas Bai Duelund: »Det gjorde der faktisk på Orange Scene. En halv time inde i showet røg der et hovedkabel.Heldigvis var der nogle lydmænd, der ordnede det rimelig hurtigt, men det var lidt et slag i ansigtet, når man lige var begyndt på en koncert på Orange Scene«. Emil Simonsen: »Det var lidt som at score selvmål i starten af en VM-finale«.Hvis I var en bydel, hvilken bydel var I så?Andreas Bai Duelund: »Vesterbro, for der bor jeg«. Rune Rask: »Jeg er Frederiksberg. Jeg elsker Frederiksberg, fordi der er stille og roligt, når man kommer hjem fra arbejde. Faktisk overvejer jeg at flytte tilbage til Albertslund for at få endnu mere ro, men jeg kan ikke rigtig overtale Katrine (hans kæreste, red.)«. Emil Simonsen: »Ja, Rune er helt klart Frederiksberg. Jeg er Vesterbro. Jeg flyttede derfra for et år siden, men ellers har jeg boet der næsten hele mit liv. Jeg havde en lejlighed med en masse forskellige kællinger i - det gad jeg sgu ikke mere. Det var tid til ny luft. Og så er der kommet mange barnevogne, og det var måske også grunden til, at jeg flyttede. Fordi jeg ikke var så meget en del af det show. Men jeg kan mærke, når vi spiller til Distortion på Vesterbro, at jeg føler mig hjemme«.Hvor går I hen og finder inspiration til jeres musik?Andreas Bai Duelund: »Ting kommer af at opleve ting og være på farten. Men når jeg skal skrive, skal jeg have stilhed - helst nat. Man ser nogle gange i rapfilm at de sidder i bussen og skriver lyrics.Men det gør jeg altså ikke, det er for forstyrrende«. Emil Simonsen: »Jeg går mange ture på Amager Strand. Ikke for at skrive sange, men for at cleare mit hoved. Jeg går ud ad Fælleden og ned langs Sydhavnen.Sydhavnen er fed, der er en speciel vibe, som ikke er andre steder. Der kan du få lidt af det almindelige liv, som er i resten af Danmark. Det liv er der ikke rigtig på for eksempel Vesterbro, som er forbeholdt dem, der har det rigtige tøj. Det er en afspejling af et bredere samfund, og det er rart at være i«.Hvor går I hen, hvis I skal fejre noget?Andreas Bai Duelund: »Vi plejer at gå ud at spise«. Emil Simonsen: »Vi fejrede vores pladerelease inde på Köd (restaurant i Indre By, red.). Der har vi været nogle gange - der er godt«. Andreas Bai Duelund: »Forleden var vi på The Market (restaurant i Indre By, red.) for at fejre, at det var fredag. Det var virkelig lækkert. Og så endte vi på Fiskebaren i Kødbyen, hvor vi spiste østers og havde det rart«. Emil Simonsen: »Men det ender tit med noget bodegashow, for eksempel på Guldregn (værtshus på Vesterbro, red.). Vi spiller for det meste i weekenderne, så vi bruger ikke så meget tid på fest i weekenderne. Vi er vant til at være steder, hvor ' Cotton Eye Joe' hamrer derudad, inden vi skal på, og så gider man ikke ind til ham Cotton Eye Joe igen et eller andet sted inde i byen, hvor der er 20-årige tøser, der skal hive i dig og stikke patterne op i hovedet på én. Så de steder undgår vi«.Hvad er den bedste fest, I har været til på det sidste?Emil Simonsen: »Det var AV AV AV's (dansk elektronisk gruppe, red.) releasefest i Kødbyen. Det var en intimkoncert, hvor de havde lavet et helt nyt setup.De stod i en trekantform ligesom deres logo, mens alle stod på gulvet rundt om dem lidt oppe i højderne, så man kunne se ned. Og så var der gratis dåsebajere og god stemning. Sådan lidt heksekedelagtigt. Og så var Andreas helt vild til den fest«. Andreas Bai Duelund: »Ja, jeg kom også, to en halv time før vi var inviteret.Jeg var peaket, da de andre kom - der var jo fri vodkabar«.Hvad skete der den aften?Andreas Bai Duelund: »Lad os bare sige, at jeg havde en sjov aften«.Hvor går I hen, når I har tømmermænd?Andreas Bai Duelund: »På Sønder Boulevard ligger Itzi Pitzi Pizza. Der får jeg en vanvittig pizza med lam, chili og hvidløg.Ellers går jeg på Sliders (burgerrestaurant på Nørrebro, red.) Der kan man altid gå ind og få nogle gode burgere, lige meget hvilken tilstand man er i«. Rune Rask: »Jeg skal bare have kakaomælk.Og spille Star Wars på Play-Station med min søn«. Emil Simonsen: »For det meste tager jeg op i mit sommerhus om søndagen og propper en unghane i Weber-grillen.Ellers køber jeg mad på den italienske inde i Torvehallerne. De har sådan nogle små risottokugler. Hold kæft, hvor er de gode. De er lidt ligesom en italiensk falafel. Når jeg har tømmermænd elsker jeg også at tage på en lille gamingcafé, der hedder Bip Bip Bar (på Nørre- Suspekt. 7. april. Forum, Frederiksberg 8. april. Aalborghallen, Aalborg WWW forumcopenhagen.dk WWW akkc.dk bro, red.), hvor du for x antal hundred kroner kan købe fri spilletid på alle de gamle arkadespillemaskiner. Det er anbefalelsesværdigt. Der er ' Donkey Kong' og ' Last Ninja' og paintball. Alle klassikerne. Sidst vi var dernede, var der en fyr, der hedder Kim Kanonarm. Han slog fucking verdensrekorden, mens vi var der«. Andreas Bai Duelund: »Ja, han molesterede bare den der maskine, mens vi var der. Det var sådan en Commodore 64-maskine, hvor man flyver bombefly.Jeg stod selv og spillede på den i fem minutter, og så ville jeg lige prøve nogle af de andre maskiner, men da jeg kom tilbage, var den bare snuppet af ham der med det lange hår. Så stod han bare og hakkede rekorden i stykker, mens vi var der«. Emil Simonsen: »Og så ser han bare så vild ud. Jeg ville så gerne have ham med i en musikvideo, hvor det hele bare handlede om Kim Kanonarm, der spiller spil og knepper damer og kører rundt i en åben bil«.Er I blevet mere rolige i jeres festliv, efter I er blevet ældre?Emil Simonsen: »Jeg tænker, at det faktisk er blevet vildere«. Andreas Bai Duelund: »Ja, vi kører i hvert fald i den samme skinne. Hvorfor lave om på noget, der går så godt? Det er ikke så længe siden, at vi var meget fulde, og Rune insisterede på, at vi skulle i byen. Vi kom ind på en klub, hvor der var så mange mennesker, at man ikke kunne se, hvor baren var. Så jeg spurgte, om de ikke havde et sted, hvor det var lidt mere stille og roligt. Og så fik vi et rum ovenpå i en lukket afdeling, hvor det bare var os fem - vi havde to venner og min kæreste med. Det viste sig så at være et karaokerum, og så sang vi karaoke i tre timer, indtil de kom op og råbte: »Hvad laver I her, mand? Vi har haft lukket i en halv time!«. Så havde de simpelthen glemt os. Så da vi kom derned, var der bare helt øde. Total slagmark«.Hvad er jeres dårligste Suspektminde?Emil Simonsen: »Det var nok den aften, da vi prøvede at flytte en Berlingo på Pumpehusets parkeringsplads«.Hvad skete der den aften?Emil Simonsen: »Vi havde holdt koncert i Pumpehuset to dage i træk. Begge dage havde vi holdt efterfester for folk, hvor vi lavede noget, der hed ' Hvem smadrer festen?', som gik ud på at smadre festen ved at spille musik og være åndssvage. Vi drak 52 flasker sprut, 24 flasker champagne og sindssygt mange kasser øl. Så vi var altså virkelig stive. Da festen var lukket, var der en af vores venner, der sagde: »Hey, vi skal lige flytte den der Berlingo - vi skal lige se, om vi ikke kan dreje den 180 grader«. Så vi var 20 mennesker, der tog fat for at prøve at flytte Berlingoen på Pumpehusets parkeringsplads. Men der var nogen fra Ascot Hotel på den anden side af gaden, der havde set det og ringet til politiet. Så var der en af vores venner, der lige skulle brokke sig lidt og spille op og så røg han i håndjern. Vi fik snakket ham ud af håndjernene, og så fik vi lov til at gå, og politiet kørte. Men så kiggede vi på hinanden og så arhh..Der manglede lige 20 grader på den bil der. Så vi gik tilbage igen og løftede den op, og så kom der salatfade fra både højre og venstre, og så var der knippelsuppe og tåregas. Da jeg senere snakkede med en panser inde fra stationen, fortalte de, at de havde haft det meggrineren over, at de havde sendt udrykning til Suspekt-koncerten, og så var det Suspekt selv, der havde lavet rav i koncerten«. Andreas Bai Duelund: »Ja, for en gangs skyld var det ikke gæsterne, der stod og bankede hinanden«. Emil Simonsen: »Der har været nogle ret vilde fester. Vi har smadret en djpult, og til en af festerne var der en bøsse, som faldt igennem et granitbord, og en, der fik et blowjob af en ladyboy. Og så var der dengang, der blev kørt en traktor ind igennem festen, og jeg lagde engang en lort i en champagnespand«. Andreas Bai Duelund: »Ja, efter du havde fået hamret en champagneflaske op i røven - og lige pludselig kørte den der champagneflaske rundt, så folk kunne drikke af den. Jeg skulle i hvert fald ikke have en tår af noget, der havde været oppe i røven på Emil. Men der var nogen, der drak af den...«.Hvad er jeres bedste Suspektminde fra København?Andreas Bai Duelund: »Da vi spillede inde på Staden. Det var en gratis koncert, hvor der dukkede folk op fra nær og fjern. Jeg tror aldrig, der er set så mange mennesker på Christiania før«. Emil Simonsen: »Ja, helt sikkert. Der var øl i boderne, og der var storskærme ovre på Nemoland og ude på plænen, og de havde sat et kæmpe stillads op på Abegrotten (café på Christiania, red.).Jeg tror, der var 30-35.000 mennesker.Det var noget utraditionelt, og det var fedt at få lov at prøve. Der er enormt mange regler, som skal sørge for, at folk ikke flipper ud. Man kunne godt savne noget mere krads, for eksempel flere arrangementer som Distortion, Bas Under Buen og det, vi lavede på Christiania.Det var en ting, som alle ville sige, det var umuligt at lave. Og det var fedt.Alting behøver ikke at ske inde i Operaen eller Skuespilhuset«. Rune Rask: »Det er i hvert fald rigtig vigtigt, at alle har mulighed for at få en eller anden form for kultur ind i hovedet.Ligesom i Brasilien, hvor det stort set ikke koster noget at komme ind at se fodbold, fordi alle skal have mulighed for det. Det er ærgerligt, hvis man kun kan komme ind og se noget, der koster 1.000 kroner, for så skærer man rigtig mange mennesker af fra at få noget andet ind i hovedet end dårlige nyheder«. Andreas Bai Duelund: »Det er det samme, vi prøver at gøre med vores egne koncerter: at holde billetpriserne på et niveau, så de er til at betale for de folk, der har lyst til at komme og se noget musik«. Emil Simonsen: »Ja, vi kunne godt skrue vores billetpriser 200 kroner op og tjene fedt på det, men det er ikke det, det handler om. Et samfund, hvor folk sidder buret inde og ikke har råd til andet end at gå på arbejde og betale af på deres gæld, er et dødt samfund«.Hvis I fik en stor pose penge, hvad ville I så forandre i byen?Emil Simonsen: »Jeg ville bruge rigtig mange penge på at støtte det vækstlag, der er i byen, og støtte den undergrundsscene, der er. Vi er i gang med at flaskehalse den. Det kan man se, når man har boet her i 20 år. Vi har set stederne, som er blevet lukket ned undervejs, fordi der skulle nogle boliger op, så vi kunne bo med en fin udsigt og betale mange penge for det. Og så ender det med, at det kun er Operaen og Det Kongelige Teater og de fine institutioner, der er tilbage. Og så flytter al den power, der er i København, til Berlin, London eller New York, og det er ærgerligt at give afkald på«.Hvad kunne I mere konkret forestille jer, det skulle være?Emil Simonsen: »Jeg ville støtte, at der er steder, hvor man kan holde fester og events i det hele taget. Det kunne også være noget mærkeligt teater eller folk, der udtrykker sig selv, så det hele ikke bliver strømlinet. Det er sådan, vi selv har oplevet at få succes, ved at komme steder som for eksempel Stengade 30 eller Christiania«. Rune Rask: »Det behøver slet ikke være så storslået. Nogle gange, når der åbner en ny slagterforretning, stiller de en grill op, og så kommer der nogen og spiller noget jazz med nogle stråhatte på, og folk kommer og er glade. Det handler bare om, at der sker noget«.Hvis I fik nogle udenlandske gæster på besøg, hvor ville I så tage dem med hen?Andreas Bai Duelund: »Vi har lige haft forsangeren fra Monophonics (amerikansk band, red.) på besøg, fordi vi har samplet dem på sangen ' Står stadig' på vores nye plade. Vi besluttede os for at tage ham med i Tivoli. Først skulle vi spise dansk smørrebrød. Men han endte med at bestille to frikadeller, fordi han bare kiggede helt mærkeligt på det der smørrebrødskort. Bagefter tog vi ham med i Den Flyvende Kuffert, for det var jo H. C. Andersen. Inden da havde vi siddet og drukket øl og snaps, og så skulle vi også lige ryge en joint. Så vi fik ham til at stå og rulle en joint inde i Tivoli, som vi røg, og så gik vi i Den Flyvende Kuffert. Det var hammersjovt, og vi har nogle virkelig sjove billeder derfra.Men ellers ville jeg tage dem med ud til min mor og far i Albertslund på en sommerdag«. Emil Simonsen: »Så kunne man tage dem med ud til Herstedhøje og se ud over hele København. Det er et skraldebjerg, og oven på skraldebjerget er en sten med en pil, der viser, hvor for eksempel Rigshospitalet ligger. Så du kan stå derfra og kigge ind på København, som vi har gjort, siden vi var små«.anna.okjaer@pol.dk Vi kunne godt skrue vores billetpriser 200 kroner op og tjene fedt på det, men det er ikke det, det handler om Emil Simonsen, Suspekt.
INTERVIEW SUSPEKT Hvad sker der, når 20 mennesker løfter en Berlingo efter at have drukket 52 flasker sprut? Eller hvis man ryger en joint og tager en tur i Den Flyvende Kuffert i Tivoli? Fredag spiller Suspekt i Forum. Her fortæller de om deres forhold til København - gruppens anden hjemby efter Albertslund.
Han holder med sin flaskegrønne herrecykel ved indgangen til Vestre Kirkegård. Den store københavnske kirkegård, der ligger som en grøn lunge mellem Valby, Vesterbro og Sydhavnen er en del af barndommens land for filminstruktør, skuespiller og billedkunstner Erik Clausen.Her er hans morfar og mor begravet, og her regner han også med, at han selv skal have en sten. Han fyldte 75 år i marts og kan konstatere, at han har fået en alder, hvor han ikke sjældent er til begravelse. Men hvad sker der egentlig i en familie, når et menneske dør? Erik Clausen mener, at livets afslutning kan blive en ny begyndelse. Han oplever, at der er håb i sorgen.Han sætter cyklen ved et symmetrisk haveanlæg.Det er en urnehave med brede hække og bænke, hvor der er plads til uforstyrret samtale over den medbragte kaffe.Hvordan kan han se døden som en ny begyndelse? " Når et menneske dør, vælter skeletterne og andre gamle venner ud af skabet. Døden afdækker nogle ting, men den åbner også muligheder for de efterladte, hvis de altså tør række ud efter dem." I næste uge har filmen " Aldrig mere i morgen" premiere. Erik Clausen har skrevet manuskriptet, instrueret og spiller selv hovedrollen som den selvoptagede billedkunstner Thorvald, som dør. En engel, spillet af Bodil Jørgensen, dukker op ved sygesengen og siger, at hun skal følge ham på vej. Hun giver ham mulighed for at gå usynlig rundt blandt de efterladte, og uden at røbe for meget kan man sige, at filmen illustrerer, hvad Erik Clausen mener, når han siger, at livets afslutning kan blive en ny begyndelse.Ikke for den aføde i det hinsides, men i de efterladtes liv." I vores kultur opfatter vi døden som en fjende, men jeg ser døden som en del af naturen.Døden er dramatisk og får os til at stoppe op, for vi bliver mindet om, at her er noget, hvor vi er sat uden for indflydelse. Vi har indflydelse på næsten alt, hvad vi gør, men døden peger nærmest fingre ad os og siger: ' Her er det mig, som regerer. Vi skal alle sammen videre'." " I min alder er døden ikke en tragedie, hvis man har brugt sine kræfter og kreativitet og levet næstekærligt. Hvor mange år har Erik Clausen igen? Hallo! Der er noget, som hedder logik. Jeg er 75 år," siger han.Det sidste nærmest råber han, mens han slår ud med armene." Da jeg var ung, tænkte jeg, at døden ikke var en mulighed. I dag har jeg valgt at se på døden som en mulighed, selvom jeg ikke er fri for at gøre mig eskapistiske forestillinger om at holde døden fra døren ved at leve lidt sundt. Men døden kan bare komme an. Jeg ved, den vinder, men den skal løbe stærkt efter mig." For Erik Clausen er døden kun en tragedie i det omfang, at den afdøde ikke har turdet leve sit liv. Den slags liv ser han alt for mange af." I vores tid er der for mange, som føler sig angste, forkerte og bange. Meget frygt bliver omsat i terapi eller selvpinerisk kropsudfoldelse, hvad enten det er med yoga eller maraton." Løberne er også her på kirkegården denne sensommereftermiddag. Når Clausen ser en mand i løbetøj, tænker han, hvornår manden mon sidst har været ude og danse med sin hustru." Hvorfor skal det være så lidelsesfuldt og indadvendt? Jeg tænker tit på, hvilken ind-flydelse det kunne få på vores demokrati, hvis al den energi, vi i frygt og forfængelighed vender indad, i stedet blev vendt ud mod hinanden og vores samfund." Som dreng kom Erik Clausen på kirkegården sammen med sin mor og hendes søstre. Målet for besøget var kvindernes fars grav. Ved graven oplevede Erik Clausen, hvordan søskendeflokken gav liv til fortællingen om den afdøde morfar, som omkom i en trafikulykke. Ofte blev besøget kombineret med en tur til området omkring søen, som i folkemunde kaldes for " Det Røde Hav", fordi der ligger en række kendte skikkelser fra arbejderbevægelsen." Min mormor og morfar havde syv børn og få penge. Min morfar skrev sange og fagforeningsrevyer, og så malede han. Min mor sagde tit, at hun ville ønske, morfar levede.Det, jeg husker fra besøgene ved hans grav, er mine mostres fællesskab og savnet. Jeg havde ingen far, farfar eller morfar, så jeg savnede min morfar, som jeg aldrig havde mødt." Erik Clausen blev født i 1942 og var ikke særlig gammel, da hans far flygtede til Sverige, og hans mor var alene med to små drenge. Efter krigen rejste hans far til Island, hvor han stiftede familie. Erik Clausen var 15 år, da han mødte sin far igen." Jeg er opdraget af min mor og hendes søstre. Når jeg var hos min mormor, fik jeg lov til at gå op på loftet og rode med morfars malerting. Jeg tegnede meget som dreng, og jeg beundrede morfars tegninger, og jeg prøvede, om jeg kunne tegne som ham." Han husker ikke, at han har overvejet, om hans morfar levede videre. Døden var et punktum, og engle var noget, som var på glansbilleder." Jeg blev døbt og konfirmeret, fordi man i familien forventede, at der skulle holdes de to fester, men min mor skjulte ikke, at hun så kirken som noget hyklerisk. Hun sagde, at hun havde mødt for mange arrogante præster." Erik Clausen blev meldt ind i FDF, ligesom en del af de jævnaldrende fra kvarteret i Sydhavnen." Jeg var glad for FDF. Vi kaldte det ' Fars drenge fiser'. Men da jeg fortalte min mor, at vi bad bordbøn, når vi var til FDF, meldte hun mig ud. Hun kunne være ret bestemt." Hvis der var en tro i Clausens hjem, så var det troen på arbejderbevægelsen. Hans mor var fabriksarbejder og fagligt engageret." Hun følte, at tingene gik fremad, og i takt med at jeg voksede op, kunne jeg selv konstatere fremskridtene. Tingene udviklede sig stærkt i retning af mere velfærd. Det klæder folk, når tingene går fremad, og det klædte også de jævne folk fra Vesterbro og Sydhavnen, som jeg voksede op blandt." Han er udmeldt af folkekirken og har været det i årtier. I en periode var han medlem af Danmarks Kommunistiske Parti (DKP), men han meldte sig ud i 1984. Hvordan vil han definere sin tro? " Jeg er bare Erik og ikke ateist. Jeg føler en masse poesi og en universel kærlighed, som får mig til at stoppe op og glædes, når jeg ser en flok børnehavebørn på gaden. Jeg tror, jeg ser på livet med hjertet." Han er velbevandret i den kirkelige debat, og han lytter gerne til programmet " Mennesker og Tro" på P1." Jeg er optaget af de store spørgsmål. Jeg forstår livet gennem kunsten og poesien, og noget af det smukkeste, som er skrevet på dansk, er skrevet af B. S. Ingemann. Tag bare ' Lysets engel'. Ingemann er jo også temmelig udskældt af teologer, men hans spiritualitet kan jeg være i." En af gravstenene her i urnehaven bærer teksten " Nu så fjern, men altid nær". På en måde er gravstenens indskriftdækkende for Erik Clausens forhold til sin mor, Lilly. Hun døde for 12 år siden. Hun blev 91 år og blev bisat fra Nordre Kapel her på kirkegården." Min mor var meget mod kirker og præster, så vi valgte, at hun skulle bisættes fra kapellet her, som er en meget smuk bygning.Selvom det ikke er i kirken, så skal der være en ceremoni, for det er ikke nok at sidde ude på toilettet og græde. Man må græde sammen." Erik Clausen har skrevet en række sange, som hans mor satte pris på. Til bisættelsen fik han Eva Madsen til at komme og synge nogle af dem ledsaget af en pianist. Han vidste, at han ikke selv ville kunne holde tale den dag, men han fik sin datter til at tale." Og så hørte vi første sats af Carl Nielsens 5. symfoni og mærkede spiritualiteten fra Carl Nielsen, som indvarsler en ny tid." Hans mor ville på de ukendtes grav. Og sådan blev det." Hun ønskede ikke, at vi skulle have ulejlighed med et gravsted, så jeg kan ikke gå hen til min mors grav, men jeg har nogle følelser, som holder liv i kontakten med hende.Du er først rigtig død, når du er glemt.Jeg tænker på min mor og taler med hende.Min far er også død, men ham taler jeg ikke med. Han drak en del, og jeg hjalp ham med nogle sociale ting, men dybest set kendte jeg ham ikke." Erik Clausen har i sit eget liv erfaret, at et dødsfald kan blive en anledning til, at dårlige relationer bliver bedre. Han genfortæller en scene fra filmen, hvor englen i skikkelse af Bodil Jørgensen siger: " Mennesket har mange store evner. En af de største er at tilgive." Erik Clausen mener, at mange slæber rundt på et mentalt underskud, fordi de ikke evner at tilgive. Han har tidligere beskrevet, hvordan han mener, psykologer og terapeuter forsøger at udfylde et tomrum for tilgivelse, som opstår i et samfund, hvor kirken har en tilbagetrukket rolle. Et dødsfald i en familie kan blive anledning til at tilgive." De lærde diskuterer, hvad der skal til for at tilgive. Kan man kun tilgive et menneske, hvis mennesket beder om tilgivelse? Jeg mener, tilgivelsens generøsitet ligger i, at man bliver frigjort fra egne aggressioner. Det kan man mærke, når man tilgiver et andet menneske.Og måske får man lov til at se, at tilgivelsen forandrer det menneske, man tilgiver, fordi vores medmennesker er præget af den måde, hvorpå vi ser på hinanden."nygaard@k.dk Jeg forstår livet gennem kunsten og poesien.ERIK CLAUSEN, FILMINSTRUKTØR.Fakta: Erik ClausenFødt i 1942.Uddannet bygningsmaler og er selvlært filminstruktør, skuespiller, billedkunstner og gøgler.I 1969 etablerede han Clausens og Petersens gadecirkus sammen med Leif Sylvester. I 1970' erne var han en del af kulturlivet på venstrefløjen og lavede politisk satire.I 1981 fik han sin debut som filmmager med " Cirkus Casablanca". Den 31. august har hans film " Aldrig mere i morgen" premiere. Det er hans 14. spillefilm. Han har skrevet og instrueret og spiller selv hovedrollen.Er blevet tildelt en række priser, blandt andet en Bodil for sin rolle i filmen " Manden i månen" og " De frigjorte".Gift med kunstner Pernille Clausen og bor på Vesterbro i København. Parret har to voksne børn.
Et dødsfald kan åbne nye muligheder. Ikke i det hinsides, men i de efterladtes liv med hinanden, siger filmmanden Erik Clausen, som er aktuel med en film om livets afslutning.
Arash ryger heroin. En brun væske flyder i en tynd stribe ned ad et stykke sølvpapir, han holder i hånden, mens han varmer det igennem med en lighter. Han suger røgen ind gennem et rør. Ånder ud.»Man slapper af. Men det er ikke godt«, konstaterer han.Han er netop vågnet på en udslidt madras på sort asfalt. Under en tilkørselsrampe i det område, som kaldes Den Brune Kødby, nær Halmtorvet på Vesterbro i København. Morgenluften er kølig.Rundtomkring flyder afbrændt sølvpapir, blodige vattotter, plastikpipetter, kanyler og cigaretskod. Efterladenskaber fra et døgns hektisk narkoliv blandt misbrugere i Kødbyen.Arash har røget heroin de sidste par år.»Det sidste år har det været hele tiden.Hvert minut. Sådan føles det«, siger han.Arash har fået afslag på asyl her i Danmark fra Udlændingestyrelsen, forklarer han. Han er 24 år. En slank figur i grønne armybukser, jakke og håret klippet tæt rundt om en hestehale.»Jeg har ikke været på et asylcenter de sidste fem måneder«. Sovepladsen her ved rampen er hans, siger han. Nogle gange prøver »sigøjnere«, som han kalder dem, at pille skoene af ham i løbet af natten. Eller stjæle noget tøj. Det hører med til gadelivet. Arash kommer fra Iran og har været i Danmark et par år.»Mit eneste problem er, at jeg ikke har noget ophold her i landet. Havde jeg det, ville jeg ikke ryge så meget som en cigaret mere«, siger han og tænder sig en.Han ryger sammen med 25-årige Milad.Han mener selv, at han egentlig hører hjemme på det kontroversielle udrejsecenter Kærshovedgård ved Ikast. Men der vil han ikke være.Arash og Milad er to ud af en række udenlandske stofmisbrugere, som Politiken har mødt gennem nogle døgn på Vesterbro.Flere oplyser, at de er afviste asylansøgere.De er en del af et klientel på cirka 1.500 brugere af blandet herkomst, som cirkulerer mellem to kommunalt drevne stofindtagelsesrum tæt ved Halmtorvet.Mange af dem overnatter under de tidligere tilkørselsramper i Den Brune Kødby.Svineri og forråelseSiden stofindtagelsesrummet H17, som er Nordens største døgnåbne fixerum, åbnede i august sidste år i Den Brune Kødby på Vesterbro, har brugerne udgjort et stadig stigende problem for naboerne. Sidste uge skrev lejere og ejere af forretninger i Kødbyen et åbent brev til Københavns Kommune, hvori de beskrev, hvordan store dele af Kødbyen »er blevet en central del af den drug-highway« der er mellem Hovedbanegården og stofindtagelsesrummene H17 og Skyen på Istedgade.Forretningsejerne skriver, at de gennem det sidste år har oplevet »en markant stigning i svineriet, antallet af indbrud i og omkring vore bygninger samt en voldsom forråelse af adfærden«. »Vi har situationer, hvor det er overladt til vores lønnede og frivillige kollegaer at håndtere brugte kanyler, blod fra stofindtagelse og vold«, lyder det i brevet, som i øvrigt anerkender H17' s placering og funktion i nærmiljøet.Det er det hippe mad-og cafékvarter med rækker af anmelderroste restauranter i Kødbyens gamle bygninger, som stofmiljøet generer. En af restauranterne har til huse i en pittoresk lagerbygning med udendørs servering og grønne planter på brostenene, blot få meter fra det sted, hvor Arash og Milad ryger heroin.H17 er et anonymt tilbud - et sted, hvor man kan tage stoffer uden spørgsmål - og Københavns Kommune har derfor ikke noget dokumenteret kendskab til, hvem brugerne er. Men de fleste kokain-og heroinrygere synes at være af anden etnisk herkomst end dansk.For at få viden om brugernes baggrunde har Røde Kors gennem august måned udført opsøgende arbejde, hvor medarbejdere har talt med brugerne. Hensigten er at få afdækket deres status, samt hvilken rådgivning og hjælp, de har brug for.Københavns Kommune afventer nu rapportens resultat.Ved ramperne i Den Brune Kødby ved H17 sidder Nena, Rimaz og Aidin på hug ved siden af hinanden og ryger kokain blandet med salmiakspiritus. Nena siger, at hun har røget i to dage nu.»Vi sover ikke. Vi spiser ikke. Det er et zombieliv«, siger hun.Hun har ikke styr på, hvor mange penge hun har brugt på kokain.»Jeg ved bare, at jeg har røget hele tiden.Hvert 20. minut. I går spiste jeg et lille pitabrød. Jeg tvang mig selv«. Rimaz' opholdstilladelse er inddraget, efter at han har modtaget en udvisningsdom, forklarer han.»De siger, at jeg skal være i Kærshovedgård og Sandholm. Jeg spørger hvorfor? ' Fordi du er udvist', siger de så«. Men Rimaz er ligeglad.»Jeg har ingenting at miste. Hvis de tager mig derover, så kommer jeg tilbage til København igen. Alle, som bor derovre, har mistet deres hjem«. Han har sovet på gaden siden november sidste år. Her på ramperne eller andre steder, hvor han kan finde ly. Han taler hurtigt, mens sølvpapiret med heroinrester flagrer fra side til side i hans hænder.»Du skal forstå en ting. Jeg er ikke født som narkoman«. Aidin afventer et interview med Udlændingestyrelsen.Hans far har fået afslag på asyl i Danmark.Selv har han været her i to år nu, og han samler flasker. Aidin var også misbruger i den by i Iran, hvor han kommer fra. Han bor i en lejlighed på Amager, og han er klædt i en frisk skjorte og gode herresko.Han går på VUC, siger han, og vil gerne være fotograf.Rimaz falder i søvn foroverbøjet med armene over kors ind over sit glas med rygekokain.Nena siger, at Rimaz ikke har sovet i fire døgn.»Vi passer på ham. Man skal ellers være forsigtig med at falde i søvn, for så er der andre, som kan finde på at tage alt, hvad man har i lommerne«, siger Nena.De tre har lagt deres penge sammen og købt kokain. Nu deler de, hvad der er. Ifølge Nena er miljøet af udenlandske misbrugere blevet større og større i Kødbyen.»Man kan se på folk, at de har det hårdt.Mange af dem siger, at de bor i Sandholmlejren.De har ingen penge, og de er forvirrede.De har brug for hjælp fra nogen, der kan deres sprog. Når de er på stoffer, ved de slet ikke, hvad de skal gøre«, forklarer hun.Hun har boet i Danmark i nogle år, og hun kunne godt tænke sig at blive frisør.En dansk fyr med blanke øjne kommer til og køber lidt kokain af gruppen. Et gram koster omkring 500 kroner. 20 milligram heroin koster omkring et par hundrede kroner. De fleste køber og sælger lidt hos hinanden. Fyren sætter sig ved siden af og ruller et rør af sølvpapir til at suge røgen i sig.Det gør ondt i lungerne at ryge kokain med salmiakspiritus, forklarer Nena.»Man kan næsten ikke tale lige efter«, siger hun.Dyrkede elitesportPå en af bænk over for H17 roder Arash sin rygsæk igennem.Alt, hvad han har, er dernede. Et par ekstra jeans, en lille højttaler, han kan slutte til mobiltelefonen. Et glattejern til håret, og nogle søde iranske kager.»Vil du have en?«. I Iran var han en rigtig god fodboldspiller og på kontrakt i en klub, siger han.Han var nødt til at flygte, angiveligt fordi han blev sat i forbindelse med kommunistiske sympatisører.Han fisker en håndfuld dollars op fra tasken.»Det er til dårlige tider«, siger han med et grin.Der er syv sammenrullede 1-dollar-sedler. I en anden lomme er der nogle euro-mønter, og en hårbørste. Han kan godt lide musik.»Jeg synger rap. Det handler om politik, religion og familien«. Det er tre dage siden, han har spist.»Men ingen her dør af sult. Jeg spiser ligesom en kamel. Den spiser meget, og så kan den holde sig i et par dage«. Hvordan ser du dig selv? »Jeg ser noget, som er ingenting. Førhen dyrkede jeg elitesport. Nu er jeg en flad misbruger«. Hvor længe kan du leve sådan her? »Til der sker mig noget. Til jeg dør. Eller til der sker et mirakel«. Arash og Milad bryder op og går ind i H17 for at ryge heroin. Det blæser for meget nu til at ryge udendørs.De kommer ud igen og sætter sig på ramperne. Så går de tilbage til rygerummene i H17 og kommer ud igen.En lurvet fyr kommer forbi og tilbyder kokain. Han vil have 600 kroner for et gram.Han mangler to fortænder, kigger sig nervøst over skuldrene og advarer om, at politiet er lige i nærheden. Han skubber til en fidgetspinner mellem fingrene, forklarer, at han er marokkaner, og forsvinder igen.Arash og Milad vender tilbage. Milad finder et billede af sig selv på mobiltelefonen.Det viser en høj og muskuløs ung mand ved siden af en smilende kæreste med langt rødblond hår. I dag har Mailid sår ved næsen, som han ikke rigtig kan holde fingrene fra. Han har et barn med kvinden, siger han, som han ikke ser.Hundeslagsmål om nattenDet er blevet sen eftermiddag. De to mænd beslutter sig for at gå til spillehallen i en nærliggende kiosk. De veksler sedler til tyvere, som de tålmodigt putter i maskinen en efter en i håb om at få tre appelsiner, ruder eller guldbarrer på række.Forleden vandt de faktisk 4.000 kroner, som de brugte til at købe stoffer, siger de.Tilbage på ramperne er det ved at være aften, og Arash og Milad gør klar til at indtage deres sovepladser.De fortæller, at de har gået i skole sammen i en by nær Teheran i Iran. Så kom de fra hinanden, men mødtes pludselig igen og tilfældigt i indrejsecenteret Sandholmlejren for et par år siden. Siden har de holdt sammen. Milad har ingen opholdstilladelse, han ved ikke, om han er efterlyst, men selv om han er blevet stoppet af politiet et par gange, er han aldrig blevet bedt om at rejse til Kærshovedgård.Hvorfor begyndte du at ryge heroin? »Jeg ved det ikke. Måske på grund af problemer«, siger han.H17 har åbent hele natten. Brugere kommer og går i en konstant og til tider hektisk strøm. Det er, som om stemningen ændrer sig på pladsen foran H17. Nogle kan ikke finde ro. De leder efter mere kokain eller heroin og kommer i skænderier, når de forsøger at snyde hinanden.En kommer forbi med tre dyner, som han vil sælge. Indimellem kan der opstå kortvarige, hidsige hundeslagsmål.Hvor mange penge har de to venner brugt i dag. 300 kroner? Måske 500? De ved det ikke. Måske har de brugt 30 kroner på mad. De begår ikke kriminalitet for at skaffe penge, siger de. Nogle fortæller, at de får sendt lidt penge fra familie i hjemlandet indimellem.Lyver over for faren i hjemlandetDe ryger jævnligt natten igennem. Politiet dukker op flere gange og lyser på dem med en lommelygte. De anholder ikke nogen, men konstaterer, at der er roligt, og kører igen. Området omkring H17 og kvarterets andet stofindtagelsessum, Skyen, er ifølge en partnerskabsaftale mellem kommunen og politiet et straffrit område, hvor misbrugere kan have stoffer på sig til eget forbrug.Arash håber, at han kan komme til at klare sig selv: »Min største drøm er at få en opholdstilladelse og spille fodbold igen.Eller arbejde inden for byggeri«. Han har boet i området et par år. Han kender området og ved nøjagtig, hvor mange skridt, der er til Halmtorvet eller Hovedbanegården.»Hvis jeg ikke ryger, tænker jeg på min familie. Min mor og min far. Når jeg ryger, slapper jeg af og glemmer alt. Jeg lever i et luftlag af ingenting. Om man så var lavet af jern, kunne man ikke holde det ud. Kære Gud, jeg er træt af det her liv«. Familien er velhavende, siger han. Han taler med sin far i Iran en gang imellem.Han har aldrig fortalt ham, hvordan han har det. Det er for skamfuldt.»Jeg siger bare, at alt går godt. At jeg har et godt sted at bo, og at jeg har masser af penge«.Politiken har af hensyn til brugerne valgt at give dem andre navne.frank.hvilsom@pol.dk Du skal forstå en ting. Jeg er ikke født som narkoman Rimaz, stofmisbruger.
STOFMISBRUG IKødbyen i København er der opstået et misbrugsmiljø, som er blevet så råt, at naboer slår alarm. Politiken har fulgt miljøet, hvor en stor del er udviste udlændinge.
Det er godt seks år siden, at Københavns torvehaller slog dørene op på Israels Plads. I dag lægger flere end fem millioner gæster hvert år vejen forbi hallerne, hvor man kan købe alt fra ost og fisk til tapas og smørrebrød.Nu er det Frederiksbergs tur til at få sin egen torvehal. I hvert fald har arkitekten bag Torvehallerne KBH, Hans Peter Hagens, tegnet et oplæg til en ny af slagsen. Hallen kommer efter al sandsynlighed til at ligge bag Frederiksberg Rådhus, og der er langtfra kun tale om luftige planer. I august var sagen til politisk behandling i byrådet, hvor der var opbakning fra samtlige partier. Pladsen er i dag forbeholdt biler, som efter planen kommer til at befinde sig under jorden i et nyt parkeringsanlæg.»Når vi holder loppemarked hver lørdag i sommerhalvåret, kan vi se bylivet blomstre.Derfor rummer pladsen et stort potentiale, især hvis bilerne kommer under jorden,« siger Frederiksbergs borgmester, Jørgen Glenthøj (K).Den nye torvehal kommer til at fylde ca.2.600 overdækkede kvadratmeter, hvilket er samme størrelse som Torvehallerne KBH. Her bliver der plads til cirka 100 fødevarestader, som skal kombineres med udendørs stader og mobile stader på hjul. Og alle, der lørdag formiddage lægger vejen forbi det store loppemarked, kan ånde lettet op. Det kommer ikke til at lade livet, garanterer Hans Peter Hagens.»På Frederiksberg har man et rigtig fint loppemarked, og det skal selvfølgelig kunne blive på torvepladsen. Det er et supergodt lokalt initiativ og handelstiltag. Det er kun godt, at de supplerer hinanden,« siger Hans Peter Hagens og understreger, at en torveplads skal være et offentligt, grønt byrum for at fungere.»Der skal være bænke og træer, og man skal kunne besøge pladsen uden at købe noget. Det er en mødeplads for mennesker, og her er hele forskellen fra et typisk butikscenter. Man skal kunne sætte sig og observere bylivet.« Frederiksberg har ikke samme antal turister som Israels Plads. Det bekymrer dog ikke Hans Peter Hagens.»Frederiksberg har både befolkningstallet og kundegrundlaget. Det er jo en lidt mere velhavende kommune. Samtidig har man den historiske handelsakse ved Gammel Kongevej med butikker, cafeer og restauranter. Med en ny hal forlænger man den handelsakse,« siger han og tilføjer: »I beyndelsen var der mange, som var bange for, at Torvehallerne KBH ville udkonkurrere de lokale handlende, men faktisk er det gået lige modsat. Det er helt klart min overbevisning, at torvefunktionen er med til at udvide handelslivet.« Det er ikke skatteborgerne, der kommer til at betale for den nye hal. Investeringsfirmaet bag Frederiksbergs torvehal, Scope Investment, har sammen med blandt andre Hans Peter Hagens oprettet et torvehalskonsortium, som har stiftet NFT1 Aps. Det står for »Ny Frederiksberg Torvehal«. Medejer af Scope Investment Niels Christian Boehm ønsker, at en stor del af stadeholderne skal være lokale.»Vi vil for eksempel gerne have lokale slagtere, fiskehandlere, ostehandlere og bagere repræsenteret. Vi planlægger også at arrangere en borgerdag, hvor vi kommer i dialog med indbyggere fra Frederiksberg, så vi kan få deres input, og vi har allerede haft dialog med visse stadeholdere på Nørreport, som har vist stor interesse for at være med. Det gælder om at få skabt nogle kvalitets-ankerstadeholdere, som i sig selv vil være med til at tiltrække stadeholdere af den rigtige kaliber,« siger Niels Christian Boehm.Engang fandtes der adskillige handelspladser i København. Hans Peter Hagens mener da også, at København og Frederiksberg tilsammen har plads til seks-otte torvehaller, selv om vi i dag har mulighed for at foretage de fleste af vores indkøb i supermarkedet.»En by som Budapest har 17 torvehaller, Stockholm har tre, Göteborg har to. Der er ingen tvivl om, at der er kunder til det i København, hvor jeg vil skyde på, at der kan være en-to torvehaller i Københavns centrum, en på Frederiksberg og en i de forskellige bydele.Det gælder bare om at skrue det sammen på den rigtige måde,« siger han.Ifølge Hans Peter Hagens, der også er forfatter til bogen »Torvehallerne i KBH og verden rundt«, er opskriften på succes, at mindst halvdelen af staderen sælger ferskvarer som ost, brød og fisk. Samtidig skal der gerne være cirka 50 procent overdækkede stader og 50 procent udendørs stadepladser, mener han.»Det skal være en torvehal med små stader og ikke butikker, hvilket er den klassiske forskel på en torvehal og et supermarked. De udendørs stader er tit der, hvor der er slagtilbud, og hvor der er årstidsbestemte varer. Derfor er der en fordel i at bygge torvehaller fra grunden, så man kan tage højde for det i arkitekturen. I byer som Stockholm og Helsinki, som jo har endnu koldere klima end Danmark, har man for eksempel udendørs torvehaller året rundt,« siger Hans Peter Hagens.Med en ny torvehal ønsker »NFT1 Aps« også at repræsentere oplandet i byen. Det skal ske med såkaldte »Farmers Markets«, hvor man kan købe varer direkte fra landmænd og lokale producenter, som kommer ind til stadepladserne fra oplandet. Derfor skal en række stader være mobile og kunne lejes på kortere basis.»Disse »Farmers Market« s er i markant vækst i byer som New York, London og Berlin. Jeg er sikker på, at de også kan leve på Frederiksberg, og at de tilmed kan tiltrække beboere fra tilstødende bykvarterer i Københavns kommune, for eksempel Vesterbro, Nørrebro og Valby. Det betyder samtidig, at en torvehal kan være ambassadør for landdistrikterne,« siger Hans Peter Hagens.Der er flere ting, som skal falde på plads, inden projektet kan føres ud i livet, men politikerne fra begge fløje har som nævnt givet deres positive holdning til kende. Desuden har Jørgen Glenthøj underskrevet en hensigtserklæring sammen med NFT1.»Projektet er ganske omfattende, og derfor har vi igangsat en proces med en helhedsplan for området, hvor vi blandt andet skal inddrage synspunkter fra borgere og virksomheder.Når helhedsplanen er færdig, kommer den egentlige lokalplanproces, hvor både borgere og virksomheder vil blive hørt om planforslaget,« siger Jørgen Glenthøj.Tidligere formand for By-og Miløudvalget Jan E. Jørgensen (V) er en af de andre politikere, der har været i tæt dialog med folkene bag.»Det vil spille godt ind i frederiksbergånden at have et sted, hvor man kan få rigtig mange gode dagligvarer og samtidig sidde og nyde en kop kaffe eller en god frokost. Det vil bringe noget liv på bagsiden af rådhuset, som i dag kun har liv om lørdagen. Hvis vi samtidig kan få bundet Frederiksberg Have sammen med torvehallen, vil det give haven et løft, vi ikke har set i lang tid,« siger Jan E. Jørgensen.Går alt som forventet, ligger der i begyndelsen af 2018 et forslag til helhedsplan, hvor torvehallen er tænkt ind.»En torvehal vil tilføje noget helt nyt til byens detailhandel, og jeg er overbevist om, at det også vil være til gavn for byens handlende.Når det er sagt, så er det vigtigt for mig at inddrage detailhandlens synspunkter, inden vi går videre med processen,« siger Jørgen Glenthøj.Målet er, at der i 2020 er mulighed for at svinge forbi pladsen bag rådhuset for at handle - og ikke kun brugte sager om lørdagen.»Vi vil i hvert fald give den fuld fart på fra kommunens side. Vi sætter alle ressourcer ind på at få lavet lokalplan og forpagtningsaftale.Vi vil rigtig gerne det her,« siger Jan E. Jørgensen.Kommentarerne fra Jan E. Jørgensen (V) er indhentet, inden den endelige konstituering efter kommunalvalget 21. november lå klar.kais@berlingske.dk Fakta: Markeder i KøbenhavnI 1100-tallet blev København omtalt som købmændenes havn, og på de fleste af byens centrale pladser var der tradition for udendørs handel.Blandt markederne, som forsynede københavnerne med friske fødevarer, var fisketorvet på Gammel Strand, slagterboderne i støbejernshallerne på Nikolaj Plads, Kødbyen på Vesterbro, markedet i Christian IVs børsbygning og Grønttorvet på Israels Plads - der hvor Torvehallerne ligger i dag.Midt i 1800-tallet blev Nikolaj Plads et centrum for kødsalg. »Maven« hed markedet, som eksisterede frem til 1913, hvor Nikolaj Kirke blev genopbygget. I stedet opstod »Den Brune Kødby« i 1879.I 1889 besluttede man at koncentrere handlen med frugt og grønt på Grønttorvet, som dengang lå lige uden for Nørreport - den oprindelige, nordlige indgang til hovedstaden - og blandt andre landmænd strømmede til Nørrevold for at sælge deres varer. Efterhånden blev pladsen på Grønttorvet for lille, og i 1958 blev engroshandlen flyttet til et nyt grønttorv i Valby.I 1968 blev det københavnerklassiske Grønttorv omdøbt til Israels Plads, og på den gamle torveplads placerede man en benzintank og parkeringspladser.I 2012 åbnede Torvehallerne KBH. Siden er markeder, hvor der primært sælges færdigmad, poppet op.Eksempelvis madmarkedet på Papirøen, WestMarket på Vesterbro og senest »Tivoli Food Hall«. Ifølge planen skal den nye torvehal på Frederiksberg primært sælge friske råvarer.
Han stod bag torvehallerne på Israels Plads i København. Nu er arkitekt Hans Peter Hagens klar med en plan for ny torvehal bag Frederiksberg Rådhus.
Da Gina Jaqueline for to år siden oprettede en profil på Sugardating. dk, skete det af ren nysgerrighed.Hun havde hørt om denne her hjemmeside, hvor man kunne bytte sit selskab for ekstravagante oplevelser og dyre gaver og ville se med egne øjne, hvordan det foregik, og hvad det var for nogle mennesker, man kunne møde.Hun skrev en præsentationstekst, som man gør på alle andre datingsider og lagde et par billeder op. Kort tid efter var hendes indbakke fyldt med beskeder.I starten var der ingen, hun havde lyst til at mødes med, men en dag fik hun et brev, som smigrede hende. Han havde gjort sig umage. Han kunne noget med ord, og hun fik lyst til at tage chancen. I første omgang aftalte de bare at mødes til en drink og tage den derfra.Han havde givet hende besked på at møde op på et hotel i København, fire timer før de skulle mødes. Her ventede en luksussuite med jacuzzi midt inde i rummet, blomster, frugt, chokolade og champagne. Gina Jaqueline lignede en million, da hun senere mødte ham i hotelbaren og efter en drink, spurgte han, om hun havde lyst til at gå med ham ud og spise.Efter restauranten tog de på kasino. Han gav hende 3.000 kroner at spille for. Hun spillede kun lidt, men vandt hurtigt 5.000 kroner. Nu havde hun knap 8.000, som hun ikke ville risikere at miste, så de tog tilbage til hotellet og tilbragte natten i hinandens selskab.»Jeg gik fra den aften med vildt dyre gaver, 8.000 kroner og en masse oplevelser rigere.Jeg havde en fornemmelse af, at et tog var kørt forbi mig i vildt høj fart. Det havde været meget begivenhedsrigt. Jeg tror dog, at han syntes, at det var mere hyggeligt, end jeg gjorde, selv om jeg ikke var afvisende overfor at se ham igen,« siger Gina Jaqueline om sin debut som sugarbabe.I DR3-programmet »Gina Jaqueline - en sugardaters bekendelser« løfter den 26-årige kvinde sløret for en livsstil i gråzoneland og lader kameraet komme helt tæt på, når hun tager en graviditetstest på toilettet i Ungdomshuset, drikker eftermiddagskaffe med en veninde eller fortæller, hvordan hun som 15-årig tog imod et tilbud fra en fremmed mand på gaden på vej hjem fra fest om 2.000 kroner for et blowjob.Gina Jaquelines mor fik hende som 17-årig med sin jævnaldrende kæreste, der med sit heroinmisbrug havde svært ved at varetage sin rolle som far. Hun voksede op på Vesterbro dels hos sin mor og dels hos sin mormor.Hun havde sin hverdag på mormorens museum for gamle, modehistoriske dragter og sammen udbyggede de en næsten komplet samling Barbie-dukker. Det var et kreativt hjem med frihed og muligheder, selv om pengene var små. Alt kunne lade sig gøre, men mindre kunne også gøre det.Interessen for mode kommer fra mormoren, som syede tøj ind til hende og hjalp hende med at skabe sit eget udtryk. Som ni-årig gik hun i jakkesæt og trompetbukser, og snart fulgte Dolche &amp; Gabbana, Gucci og dyre tasker.»Jeg har altid elsket at vise mig frem, og lige fra første klasse kunne jeg blive helt høj, når folk kiggede på mig, hvis jeg havde sejt tøj på. Det er svært at blive forstået, synes, jeg, men med min påklædning får jeg en form for forspring og en følelse af at kunne fortælle, hvem jeg er og måske blive en lille smule mindre misforstået, end jeg gør i forvejen,« siger Gina Jaqueline.Som teenager var Gina Jaqueline vild. Hun begyndte allerede at feste som 11-årig, for sådan gjorde man på Vesterbro, og til hendes 12-års fødselsdag fik hun lov til at invitere 20 venner fra Vesterbros Ungdomsgård hjem hos mormoren. De smuglede vodka ind og blandede i punchen. Mormoren opdagede det og udbrød »man skulle fandme tro, at du blev 14 og ikke 12«. Det var et fuldtidsarbejde for Gina Jaqueline og hendes veninder at komme ind de rigtige steder i Københavns natteliv, og det lykkedes langt fra hver gang. Første gang Gina Jaqueline var på den eksklusive natklub Nasa, var hun 16.»Det var underligt. Jeg havde aldrig smagt champagne før. Det var to verdener der clashede.Jeg kom fra Vesterbro og havde aldrig haft mere end en 50' er på lommen, og pludselig hang jeg ud med folk, som havde både og privatfly. Det var mærkeligt og fascinerende på samme tid,« siger hun og fortsætter: »Jeg følte mig rigtig godt tilpas i det. Jeg ved ikke, om jeg har været prinsesse i et tidligere liv, men det passer mig bare skide godt. Hvis jeg havde haft mulighed for at træde ind i jetsetmiljøet som 10-årig, så havde jeg nok gjort det.« Gina Jaqueline har generelt høje standarder og hader at gå på kompromis. Både når det kommer til mad, oplevelser og mænd, som hun sugardater. Det er vigtigt for hende, at de får hende til at føle sig speciel.»I forhold til rendyrket prostitution, tror jeg, at man føler sig mere speciel med sugardating, i den forstand at man vælger hinanden til og fra. Men det er svært på en eller anden måde ikke at føle sig en lille smule tilfældig i den verden uanset hvad,« siger hun.For Gina Jaqueline er det fuldstændig afgørende, at hun selv vælger, hvem hun har lyst til at være sammen med. Andet vil hun ikke byde sig selv. Hvis hun ikke er i humør til at have sex, kunne hun aldrig finde på at gøre det alligevel, bare fordi nogen forventede det. Hun aftaler at tage på dates, og hvad der sker, kommer an på, hvordan aftenen forløber. Hun er selektiv med, hvem hun vælger og har aldrig følt sig presset.»På den måde adskiller sugardating sig fra prostitution, for der er ikke nogen, som forventer noget af mig. Jeg kan godt lide fornemmelsen af, at man får, hvad man fortjener, og derfor kunne jeg heller aldrig finde på at kræve en taske for en date. Vi mødes under den betingelse, at vi ikke skylder hinanden noget, og så tager vi den derfra,« siger hun.Sugardatingen har taget hende til seksstjernede hoteller i Dubai, til udsøgte middage på Michelin-restauranter og på roadtrip gennem USA i en lyseblå cabriolet.»Jeg har oplevet nogen ting, som jeg ikke ville have oplevet ellers. Det giver mig en mulighed for at leve et andet liv, end jeg ellers kunne have gjort,« siger Gina Jaqueline.Sugardating giver hende frihed til at kunne undlade at stille et vækkeur om morgenen og til at skrive poesi og arbejde på sin første roman.»De normale rammer for, hvordan tingene skal være, eksisterer bare ikke i mit liv, for dem har jeg fjernet. Det er det, som sugardating giver mig mulighed for. Det kan være sejt at tage den kamp mod samfundet og alle de kasser, vi hele tiden skal puttes ned i, og jeg bliver ofte enormt misforstået af alle dem, som synes, at jeg skal tage en ungdomsuddannelse, så jeg har noget at falde tilbage på,« siger hun og fortsætter: »Engang datede jeg en fyr, som ville have mig til at tage et matematikkursus for at udfordre mig selv. Jeg tog alt tøjet af og hoppede ud ad vinduet. Så stod jeg der nøgen på Nørrebrogade og spurgte ham, om han stadig syntes, at jeg havde brug for det matematikkursus.Han var mundlam,« siger hun.Det har været en svær beslutning for Gina Jaqueline at sige ja til at dele sin hemmelighed med hele Danmark, men hun kom frem til, at hvis hun ikke gjorde det, ville det være, fordi hun var bange for, hvad folk ville tænke om hende.Det kunne hun ikke forsvare overfor sig selv.Det har dog på ingen måde været konsekvensløst for Gina Jaqueline at medvirke i programmet, og en af de svære ting er, at forholdet til den sugardaddy, hun kalder advokaten, er blevet endnu mere kompliceret.»Jeg havde aldrig troet, at jeg kunne blive forelsket i min sugardaddy. Jeg troede sagtens, at jeg kunne skille tingene ad, men faktum er, at jeg aldrig har været mere forelsket. I bund og grund kan han godt rumme, at jeg er med i det her program, men problemet er, at det kan resten af verden ikke rigtig,« siger hun.»Kærlighed er det ultimative for mig, og hvis der er noget, jeg er bange for, så er det, at denne her livsstil gør, at jeg vil komme til at sidde tilbage som den eneste om 20 år uden familie og uden kærlighed.« Gina Jaquelines fortælling er måske svøbt ind i ekstravante smykker og dyre tasker, men først og fremmest er det en besked til alle de unger piger og kvinder, som går rundt og overvejer, om de ikke bare lige skal tage på en enkelt sugardate, så de kan få den Chanel-taske, de går og drømmer om: Hvis hun selv havde muligheden for at rejse tilbage i tiden og gøre det om, så havde hun gjort det.»Jeg tror, at mange unge kvinder føler sig pressede. De forestiller sig, at de bare skal gøre det en enkelt gang for en taske, som de jo har for evigt. Problemet er, at sådan fungerer det ikke. Man kan sammenligne det med at ville prøve heroin. Bare én enkelt gang. Det der med, at man bliver fanget i prostitutionsmiljøet er en stor kliché, men den er ikke stor nok. Der burde være 100.000 piger, som stillede sig frem og råbte pas på,« siger hun.Det kan være svært at forstå, hvordan Gina Jaqueline kan have den holdning og samtidig virke så sikker i sine egne valg. Selv forklarer hun det med, at hun er en »fucking fighter«, som har en særlig evne til at få det bedste ud af sin situation, og som det er lige nu, er hun fanget i det.»Jeg er gjort af et helt særligt stof, som gør, at jeg befinder mig godt i det. Det skyldes måske, at jeg elsker opmærksomhed så meget. Jeg har svært ved at pege på bare en person, som jeg tror, ville kunne trives i det, på samme måde som mig. Men måske er programmet og den roman, som jeg er ved at skrive, underbevidst en rejse til et andet sted. Det må tiden vise. Jeg vil da håbe det, for i sidste ende, vil jeg hellere have ægte kærlighed end ægte tasker.«.kila@berlingske.dk »Jeg havde en fornemmelse af, at et tog var kørt forbi mig i vildt høj fart.« Gina Jaqueline.Fakta: SugardatingSugardating er et seksuelt forhold mellem en ældre person, enten en mand eller kvinde, og en yngre partner.I tillæg til aldersforskellen i forholdet er sugardating karakteriseret ved en betydelig ulighed i parternes økonomiske situation, hvilket ofte er det, som binder forholdet sammen.Sugardating foregår ofte via hjemmesider, hvor sugarbabes og sugardaddies kan oprette profiler og skabe kontakt.Det største danske site er Sugardaters.dk og har eksisteret siden 2014.Sugardaters.dk har mere en 78.000 profiler i Danmark, oplyser de til Berlingske. 45 pct. af brugerne er sugardaddies, 35 pct. sugarbabes, 15 pct. boytoys og 5 pct. er sugarmamas.Sitets brugertilstrømning er i vækst. I gennemsnit fik Sugardaters.dk 1.700 nye profiler om måneden i 2016 og 1.850 i 2017.
26-årige Gina Jaquelines selskab er til salg for lyserøde Chanel-tasker og luksuriøse oplevelser. Livet som sugardater giver hende frihed til at leve sit liv præcis, som hun har lyst til. Alligevel ville hun ikke tøve et sekund, hvis hun fik muligheden for at rejse tilbage på den anden side af grænsen til gråzoneland og gøre det hele om.
LørdagJeg går lidt rundtosset rundt i min lejlighed det meste af dagen og forsøger at gøre rent og få hængt noget julepynt op.Nu, hvor jeg er frisat med løn, er der jo meget, jeg kan få ordnet derhjemme. Jeg er lidt ved siden af mig selv. Bestemt ikke i krigshumør, men på vej ud i medierne, fordi DR har lagt ' Jul i republikken' ned.Jeg har lavet en aftale med ledelsen om, at hvis de bare tager den på sig og finder på en forklaring, skal jeg nok holde min kæft.Om aftenen skal jeg til 50-års fødselsdag i Bagsværd. Derude prøver jeg at få lidt opmærksomhed omkring, hvad jeg har været udsat for, til festen. Faktisk kan jeg ikke snakke om andet. Klokken fem om morgenen tager jeg med en taxa med en af mine gamle venner ind på Vesterbro.Vi går hjem til ham for at se hans bogsamling, der er ret speciel. Der falder jeg i søvn.SøndagJeg vågner i Eriksgade på Vesterbro med tømmermænd. Ringer til drengenes far og får ham til at hente bilen ude i Bagsværd.Min ven og jeg går i biografen og ser ' The Square'. Det er mærkeligt: i den film spiller Claes Bang, der også var med i ' Jul i republikken', en museumsdirektør, der må aflyse en ret provokerende youtubevideo om en installation på museet for at undgå, at museet får et dårligt ry.Det kommer så til at virke omvendt, og medierne kaster sig over ham.Filmen ender med, at selve installationen får mere opmærksomhed, end nogen havde forestillet sig. Og sjovt nok, er det lige nøjagtig, hvad der sker i disse dage med ' Jul i republikken' og DR.Klokken 15.30 skal drengene drop inkonfirmeres i en kirke på Vesterbro. Det er deres eget projekt: Den mindste, Carlo på 12, er, i protest, begyndt på en katolsk privatskole, og han vil gerne have Guds velsignelse i kirken. Den store på 14, Villy, vil så også gerne døbes. Om aftenen spiser vi lammesteg og fejrer dåben.Vi taler ikke om ' Jul i republikken'. Jeg har ikke engang fortalt familien, den er aflyst.MandagOm morgenen er der en del beskeder på telefoner fra journalister, der vil høre nærmere om P1' s julekalender. De har hørt, at den er blevet lagt ned på grund af dårlig kvalitet.»Det var jo ikke dét, vi havde aftalt«, tænker jeg og bliver en smule irriteret: »De skal sgu ikke tørre den af på os«. Jeg får drengene op. Kører Villy ud på Det Frie Gymnasium og Carlo til hans katolske skole. Derefter ringer jeg tilbage til ' P1 Morgen' og fortæller deres researcher historierne om, hvordan vi først fik besked på at klippe Johanne Schmidt-Nielsen ud og derefter, at det meste med prins Henrik skulle ud af julekalenderen.Jeg fortæller også det med, at DR havde sagt, at der ikke kunne være to kendte venstreorienterede med i det samme program.Om aftenen er der fest i Instruktørsammenslutningen ude på Løgismoses restaurant på Langelinie. Blandt mine instruktørkolleger er rygtet om julekalenderen begyndt at gå.Erik Clausen kommer farende. Han gennemknepper mig nærmest verbalt om, hvor vigtigt det er, at jeg tager kampen op og banker tilbage mod pamperiet og bureaukratiet på DR.Alex Ahrendtsen fra Dansk Folkeparti er også til festen. Han støtter mig også.Det er jo underligt: for meget af det, der er sket med projektet, handler jo om, at DR vil please Dansk Folkeparti. Søren Espersens gentagne, vedvarende beskyldninger imod os for at være røde lejesvende er røget ned i maven på os selv.Vi er nu blevet vores egne værste censorer.Jeg taler med flere kolleger, med jurister og rådgivere fra fagforeningen, der alle siger, at de har min ryg i den her sag. Jeg drikker for meget champagne.TirsdagJeg tager ud i DR Byen og bliver interviewet i ' P1 Morgen'. Derefter tager jeg ind på Radio24syv. René Fredensborg har sovet i huset og begynder at snakke til mig med morgenhår og får mig til at love at medvirke i sit program næste fredag.I Ekstra Bladet, som jeg læser der, proklamerer forsiden: »Rødt Chok«, og at DR har nedlagt et »Johanne-program«. Inde i avisen forklarer en DR-chef, at det ikke er af politiske årsager, at ' Jul i republikken' er taget af. Da jeg ser det, tænker jeg: »Nej, nu kan jeg altså ikke være en sød pige længere«. Nu vil jeg ikke høre én gang, at der ikke er politik i det. Jeg har jo hele mailkorrespondancen om Johanne, Georg Metz, Prins Henrik...Sidst på formiddagen tager jeg i Fitness World i Købmagergade. Der møder jeg én, som ikke har hørt noget om sagen. Så vi står bare og snakker om træning og mormorarme. Det er ret befriende.Klokken 18 er jeg tilbage på Radio24Syv.Jeg har siddet derhjemme og printet alle de der e-mails fra DR ud, og dem læser jeg op i radioen.Derhjemme har Carlo to veninder på besøg. De skal overnatte hos os. Jeg laver burgere og hjælper mit gudbarn, der er 24, ind med sine ting, og som skal bo hos os et stykke tid.OnsdagJeg står op til masser af telefonbeskeder.Fra teatret Mungo Park og fra Jon Stephensen fra Aveny-T, der vil opføre julekalenderen som teater, fra spillerne på ' Jul i republikken', fra manuskriptforfatteren, fra Le Gammeltoft, Kurt Strand og Kirsten Birgit Schiøtz Kretz Hørsholm fra ' Den korte radioavis', og fra alle mulige medier og folk, der vil have manuskripterne og de der e-mails, jeg læste op i Radio24Syv. Dem er der ingen, der får.Oven i det hele har jeg for længe siden, gennem Sweetdeal. dk, bestilt en behandling med øjenvippeextension. Man skal være helt afslappet, når det bliver lavet.Og man må ikke have sminke på.Man kan ikke ligge og blinke, når de skal sætte små hårstrå oven på ens øjenvipper.Det er en arabisk pige, der behandler mig. Efter 25 minutter giver hun op, jeg kan ikke ligge stille. Hun siger, at jeg må komme tilbage en anden dag, hvor jeg er i stand til at slappe af. Sådan som jeg blinker og virrer med hovedet, kan hun altså ikke arbejde.Hele dagen har de to teaterdirektører ringet konstant. Jeg cykler ud på Aveny-T på Frederiksberg i øsende regnvejr. Jon Stephensen er helt alene derude. Han har købt ris a la mande. Vi prøver at få fat i spillerne. Claes er i Dubai og Mette Horn spiller den afskyelige snemand i en film i Viborg. Vi har endnu ikke rigtig fundet ud af, om det kan lade sig gøre at omsætte ' Jul i republikken' til teater, før Jon har sendt en pressemeddelelse ud om, at det er det vi gør. Vi får fat i alle. Også forfatter Martin Kongstad som sidder i Jylland og skriver.Jeg spørger, om han kan hjælpe med at korte de 24 udsendelser ned til én times teater. Alle siger »ja«, »fuck censuren«. Nogenlunde på den tid det tager at spise ris a la manden på Jons kontor, har vi fået en teaterforestilling op at stå.På vejen hjem køber jeg rødspætter i Netto og laver mad omkring klokken 18.Om aftenen kører jeg i bil ud til DR Byen.Niels Krause-Kjær på Deadline har ikke kunnet finde en eneste chef eller mellemleder, der vil stille op til debat. Efterfølgende følger Krause-Kjær mig venligt ud. Da jeg kommer hjem, parkerer jeg bilen, men bliver siddende. Jeg får det, der må være en nervøs reaktion. Jeg ryster og er helt grådlabil. Jeg tænker: »Nu får jeg aldrig mere noget at lave på Danmarks Radio. På trods af alle mulige svinkeærinder har DR været min hovedarbejdsgiver de seneste mange år, hvor jeg har lavet Emmas Dilemma, Cirkus, Max Pinlig og alt muligt andet. Jeg ringer til min veninde, Charlotte Sachs Bostrup.Hun giver mig en opsang: »Du er ikke alene, du skal bare gøre, hvad du vil: gå op i din lejlighed og spis en pose chips og drik en kæmpe bajer. Vi er med dig«, siger hun.Så får jeg en SMS fra forfatteren Kirsten Hammann: »Håber du kan sove, tænker det må være hårdt lige nu«. Så der var lige en masse søstersolidaritet på det helt rigtige tidspunkt. Jeg ser noget tv, læser lidt i Kaspar Collings nye bog og falder i søvn.TorsdagJeg afleverer børn og tager bagefter i Fitness World på Købmagergade. Jeg snakker igen med Stina. Jeg er på løbebåndet, da min mobil ringer. Det er Jon Stephensen.Jeg har fået advarsler før for at snakke i telefon i Fitnesscenteret. Nu taler jeg alt for højt med Jon. Så kommer der en ung fyr fra Fitness World hen og fortæller mig, at jeg bliver nødt til at forlade centeret, for nu er det tredje gang, jeg taler for meget og for højt.Jeg er blevet smidt ud af Fitness World og Danmarks Radio på én og samme uge! Jeg køber ind i Netto ved Rundetårn. I morgen kommer hele Carlos klasse, 24 unger fra sjette klasse hjem til os for at holde klassefest. Vi skal lave spaghetti med kødsauce til dem.På vej hjem laver jeg interview på telefonen med Berlingske, derhjemme sætter jeg mit gudbarn til at skrælle løg.Bagefter styrter jeg ud til DR Byen, hvor jeg skal være med i P1 Debat. Vi kommer vidt omkring, blandt andet inviterer Per Stig Møller mig undervejs på kanotur i Svendborgsund.Jeg cykler hjem og får langt om længe taget fat på, de der kasser med julepynt, jeg var ved at hænge op i lørdags.FredagEfter at jeg har kørt drengene til deres skoler, er jeg med en veninde i Bagsværd for at kigge på en lejlighed, hun eventuelt vil købe til sin datter.Resten af formiddagen bruger jeg på at ringe og e-maile til forskellige chefer på DR. Jeg har jo altså ikke talt med nogen af dem, siden det her eksploderede i medierne.Ved 12.30-tiden får jeg endelig fat i en, der siger, at de »har tænkt på at skrive en pressemeddelelse«. Men altså, alle ved jo, at der er julefrokost i DR Byen i dag, så det..Klokken 13 er der møde ude på Aveny-T. De har knyttet en producer fra Mungo Park til projektet. Så sidder vi og nørkler med det. Læser tekster. Men altså, meget er uafklaret.Vi vil gerne lave en form for forestilling eller event omkring ' Jul i republikken'.Det bliver en stor opgave. Men sjovt. Og der er mange uafklarede ting i forbindelse med rettigheder, og hvilke spillere der overhovedet kan stille op og så videre.På vejen hjem køber jeg et juletræ på Falkoner Allé. Der er en masse unger fra Carlos klasse oppe i lejligheden. Nu er de i gang med at lave pakker til pakkeleg.Sidst på eftermiddagen var jeg oppe på loftet for at lede efter min mormors gamle juletræsdug. Jeg fandt den.Der er rigelig med spaghetti og kødsovs til alle.henrik.vesterberg@pol.dk Fakta: SAGEN KORT DR droppede årets P1-julekalender1 Få dage inden premieren meddelte DR, at man ville droppe ' Jul i republikken', årets satiriske julekalender på P1.2 Forklaringen fra DR lød, at kvaliteten var for lav.3 Flere af julekalenderens medvirkende og instruktøren Lotte Thorsen luftede efterfølgende deres utilfredshed i medierne: De mener, at DR er nervøse for politisk pres, fordi serien med både Johanne Schmidt-Nielsen (Enh.) og Information-kommentatoren Georg Metz på rollelisten, risikerer at fremstå for venstreorienteret.
Det blev en begivenhedsrig uge for Lotte Svendsen. Først skulle hun tage stilling til, om hun overhovedet ville udtale sig om DR's skrotning af den radiojulekalender, hun havde været instruktør på. Og da først mediemøllen var i gang, skulle hun også forholde sig til blandt andet besværlige øjenvipper og skideballer fra motionscentret. .
Det var en tur til en syrisk flygtningelejr i Jordan, der blev en øjenåbner for Simon Lajboschitz. En 12-årig syrisk pige, Sidra, viste rundt i lejren, hvor hun bor sammen med mere end 80.000 landsmænd, der ligesom hende er flygtet fra den blodige borgerkrig i Syrien.Sidra bød indenfor i det hvide telt, hvor hun bor sammen med sin familie. Hun fortalte om, hvordan familien spiser sammen, og hun viste, hvor hun går i skole. De passerede andre flygtningebørn, som løb og legede, og Simon Lajboschitz fulgte hvert et skridt, pigen tog.Han lyttede, og han lærte om livet som syrisk flygtning.»Jeg følte, den her pige havde delt sit liv med mig,« fortæller Simon Lajboschitz.Mødet med den syriske pige var hans første møde med virtual reality. På en sommerferie i New York var han trådt ind på et museum og mere eller mindre tilfældigt faldet over FNs opsigtsvækkende virtual reality-film, Clouds Over Sidra.»Da jeg tog brillen af, syntes jeg, at jeg gennem det her medie havde formået at blive transporteret et andet sted hen. Der ligger en helt vildt stor kraft i den her evne til at transportere folk til andre steder,« siger han.Simon Lajboschitz' brune øjne kigger intenst gennem Burberry-brillerne, når han taler om sin fascination af virtual reality. Han er iført røde bukser, lyserød skjorte og et par udtrådte Puma-sneakers. Vi sidder ved et lille sofabord i et hjørne af Lajboschitz' virtual reality-butik, Khora, i Kødbyen på Vesterbro i København.På væggen bag os hænger et stort skolekort af det periodiske system, og ved siden af bevæger en ung mand sig lidt mærkeligt rundt i et afgrænset felt, der er markeret med striber på gulvet. Det meste af mandens ansigt og hoved er dækket af de velkendte sorte briller og store høretelefoner, og indimellem kommer han med pludselige udbrud, som afslører, at han er midt i en dramatisk situation i en virtuel verden langt væk fra Vesterbro.Inden Simon Lajboschitz åbnede Khora, var han en del af butikskæden Flying Tiger Copenhagen, som hans far, Lennart Lajboschitz, stiftede i 1995. Fra 2011 til 2015 var Simon Lajboschitz ansvarlig for at åbne og drive butikskæden på det kinesiske og japanske marked, og særligt i Japan fik Flying Tiger Copenhagen hurtigt medvind. Japanerne stod i lange køer for at komme ind i butikken allerede ved den første butiksåbning, og succesen i Asien var medvirkende til, at kapitalfonden EQT i 2012 købte størstedelen af Flying Tiger Copenhagen af Lennart Lajboschitz.Med nye ejere kom nye ledere til Flying Tiger Copenhagen, og i 2015 trak stifterfamilien sig fra virksomhedens drift. Det ligger ikke til familien Lajboschitz at lave ingenting, så selvom familien sagtens kunne læne sig tilbage og leve godt af pengene fra salget af Flying Tiger Copenhagen, var de hurtigt i gang med nye projekter. Blandt andet har de omdannet den tidligere Absalon Kirke på Vesterbro til et moderne forsamlingshus med fællesspisning, loppemarkeder, bankoaftener og alverdens andre aktiviteter.Da Simon Lajboschitz var tilbage i København efter sommeren i New York, tøvede han heller ikke med at forfølge sin nye, spirende interesse. Med nysgerrighed som drivkraft og google som værktøj fandt han frem til folk med viden om virtual reality og inviterede dem på kaffe.»Jeg ved ingenting, hjælp mig,« var Simon Lajboschitz' indgangsreplik, og en dag sad spiludvikleren Peter Fisher over for ham.»Jeg kan godt hjælpe dig,« sagde Peter Fisher.Sammen udviklede Lajboschitz og Fisher VR-spillet Cityscape Repairman, som endte i finalen ved den prestigefyldte VR-spilfestival Oculus Game Jam, og i efteråret 2015 åbnede de Khora, hvor folk kan komme ind og få en smagsprøve på, hvad virtual reality kan. Butikken får jævnligt besøg af skolebørn, som prøver forskellige former for virtual reality og skriver deres idéer og tanker på de hvide fliser på væggene.Men Khora er ikke kun leg og techlir.I butikkens baglokale sidder en gruppe programmører og udviklere, som arbejder på forskellige projekter for virksomheder og offentlige institutioner. Blandt andet har Khora i samarbejde med Visit Copenhagen udarbejdet en virtual reality-film, som giver en guidet tur i Københavns gader, og de står bag virtual reality-film for Dong Energy, hvor man bliver taget med op i toppen af en havmølle.Lige nu arbejder holdet hos Khora på forskellige projekter inden for sundhedssektoren, et område, Simon Lajboschitz ser et stort potentiale i for virtual reality. Det kan være udvikling af virtuelle virkeligheder for personer med socialfobi, som gradvist kan vænne sig til at være til stede blandt andre mennesker ved rent faktisk at være det i en virtuel virkelighed, hvor situationer kan tilpasses den enkelte patient.»Vi har en tro på, at den her teknologi kan bruges til rigtig mange ting - rigtig mange gode ting. Det er det, der driver os. Man kan hurtigt blive tech-liderlig, for teknologien er så fed i sig selv. Men for os handler det om at bruge det på en måde, der skaber værdi for vores kunder,« siger Simon Lajboschitz.I en relativt ny industri er Khora en af de førende -omend lille -virksomheder i Danmark inden for udvikling af virtual reality-software.På verdensplan har nogle af de allerstørste aktører som Apple, Google og Facebook meldt sig ind i kampen om at blive førende inden for det, der bliver den næste digitale tidsalder. Og udviklingen går stærkt.En analyse fra januar udarbejdet af Digi-Capital forudsiger, at det globale VR-marked i 2021 samlet vil være 108 milliarder dollar værd, hvilket svarer til godt 700 milliarder kroner.I 2014 købte Facebook startup-virksomheden Oculus for 2 milliarder dollar, svarende til 13 milliarder kroner, og lige siden har både Facebook og andre digitale sværvægtere arbejdet hårdt på at forbedre det hardware, der er vejen ind til de virtuelle universer. Næste skridt er at gøre hardwaren billigere og dermed mere tilgængelig for alle.»En af de store begrænsninger er selvfølgelig distributionen af hardware, så det store spørgsmål er, hvornår folk begynder at have et VR-headset derhjemme,« siger Simon Lajboschitz, som gerne ser den danske stat hjælpe med at udbrede kendskabet til virtual reality i Danmark.»Hvis du vil have en nation, der er pionerland for vindmøller, skal du have et godt elnet.Hvis du vil have en nation, der er førende på elbiler, skal du have et godt elopladningsnet.Så hvis politikerne mener, Danmark skal have en bid af det her marked, så er man nødt til at tage initiativ og sørge for, at en del af befolkningen - for eksempel skoleelever og ansatte i store virksomheder - får adgang til de muligheder, der er.« F å har fantasi til at forestille sig, hvordan virtual reality kommer til at ændre verden og de samfund, vi lever i.Vil vi alle sammen tilbringe det meste af vores tid i virtuelle verdener? Vil vi i stedet for at rejse til andre lande opleve dem via virtual reality? Hvordan vil vores oplevelser og samvær i den virtuelle virkelighed påvirke vores virkelige virkelighed? Teknologien giver inden for kort tid adgang til at være hvem som helst og gøre hvad som helst med hvem som helst. Du kan tilegne dig alverdens viden, du kan overvære Olympiske Lege, eller du kan følge med i vinbondens hverdag, når han fremstiller din favoritvin.»Den digitale verden bliver mere respekteret.Det bliver en verden, vi anerkender. Det bliver et sted, hvor man opholder sig, og det åbner helt nye rum,« siger Simon Lajboschitz og forsøger at være mere konkret: »Globale virksomheder kan have medarbejdere rundt omkring verden, som hver dag sidder otte timer sammen og arbejder. Virksomhedens topchef kan besøge alle kontorer i verden hver dag. Når der er bestyrelsesmøde, kan bestyrelsen være på fabrikken i Kina, når de taler om den, eller de kan stå nede i en krop og se, hvordan et enzym fungerer, hvis de vil det.« Indtil videre har Simon Lajboschitz og hans partner Peter Fisher nok at se til i den virkelige verden. Khora er stadig en lille virksomhed, men interessen for virtual reality stiger støt, nye projekter kommer ind, virksomheden vokser, og første regnskabsår gav et lille plus på bundlinjen.»Man kan sige, at vi går til det her på en meget nysgerrig måde. De fleste startups fokuserer på ét område og gør det stort. Vi gør nogenlunde det modsatte ved at tage fat i en hel industri.Når nogen kommer ind og spørger, om vi laver workshops, så siger vi ja - nu laver vi workshops. Vi har sindssygt mange kaffemøder med alt fra skolelærere til kulturinstitutioner, banker og hospitaler, og så ser vi fra gang til gang, om projekterne kan blive til noget eller ej,« siger Simon Lajboschitz og tilføjer: »Vi prøver at hejse flaget for virtual reality.«.sigp@berlingske.dk Den digitale verden bliver mere respekteret.Simon Lajboschitz.Fakta: FAKTA Virtuelle virkelighederVirtual reality (VR) og augmented reality (AR) er to forskellige men tæt forbundne teknologier. I filmens verden bruger Matrix VR, mens Terminator bruger AR. Her er de vigtigste forskelle: Hensigten med VR er at bringe folk ind i et helt anderledes univers ved hjælp af et headset, der lukker alle omgivelser ude. VR er indtil videre primært blevet brugt inden for spil, hvor man kan lukke den virkelige verden ude og fordybe sig i en anden virkelighed. Med controllers kan man interagere med virtuelle objekter.Teknologien kendes også fra flysimulatorer.Hensigten med AR er at integrere teknologien i den virkelige verden, som dermed bliver forbedret, for eksempel med nyttige informationer.Her er man ikke koblet helt af den virkelige verden. Teknologien kombinerer data fra den fysiske verden med virtuelle data for eksempel ved brug af grafik og lyd. AR-teknologi bruges allerede i mange smartphones, og med tiden vil mange af de ting, vi foretager os på en skærm, kunne klares med AR.BLÅ BOG Simon Max Bloch LajboschitzFødt i 1986 2010-2011: MA, Entrepreneurship, University of Florida 2008-2009: Erhvervsrettede fag på CBS 2005-2009: BA, filosofi, Københavns Universitet 2015: Stiftet Khora Virtual Reality 2011-2015: Konceptchef med ansvar for åbning af butikker i Kina og Japan, Flying Tiger Copenhagen Bor med sin kommende hustru Lisa i sit barndomshjem på Islands Brygge. Sammen har parret en søn, Samson, på halvandet år.Bonusinfo: Simons underskrift er udformet som en elefant.
Virtual reality var engang kun en science fiction-drøm, men om få år kan vi alle gå ind i virtuelle verdener, hvor stort set alt kan lade sig gøre. Simon Lajboschitz og hans virksomhed Khora er klar til internettets næste tidsalder og opfordrer landets politikere til at rejse med.
Dronningerne af rôtisserieDa Chicks by Chicks åbnede på Vesterbros Torv i april 2016, blæste fanfarerne behørigt. Sarah Sheikh og Mischa Jemer Prices rôtisserie serverer saftige økologiske kyllinger i kvarte eller halve størrelser, intens skysauce og ufrelste palæosalater.Tempoet er imponerende højt, og 5-10 minutter efter bestillingen kan du passende give de hårdtarbejdende tømmersvende en tiltrængt pause og grådigt kaste dig over det møre, velduftende og ikke mindst velsmagende reparationsarbejde, som forestår kroppen efter gårsdagens usunde udskejelser.Fastfoodaspektet fik Ibyens caféanmelder Martin Finnedal til at spørge: »Hvorfor spise pizza og shawarma igen, når Chicks by Chicks er økologisk, sundt, velsmagende og ikke mindst nærmest lige så billigt?«. Var det ikke anbefaling nok, blev Københavns rôtisserie-dronninger tilmed tildelt fuld plade - seks blodrøde hjerter.Chicks by Chicks.Vesterbrogade 55, Kbh. V WWW chicksbychicks.dk.Italiensk tømmermændsfavoritMamma mia! Hvor ofte har man ikke slæbt sig ud af lejligheden, trasket mod sit nærmeste, respektable pizzeria, dehydreret og sulten bestilt sin vante nr.8, udmattet - og med en rygende pizzabakke mellem hænderne - fundet tilbage til sin sofa, kolde cola og sin HBO Nordic-konto. Oh, lykke.Tør du tweake dit weekendritual, er Behov, Nordvestkvarterets kvalitetspizzapusher, et oplagt sted at begynde sin genopstandelse. Her bygger du din egen pizza med dine enkelte krydser og bestemmer alt fra dejen (klassisk, fuldkorn eller glutenfri), saucen (rød, hvid eller grøn), ost og det afsluttende fyld.Prisen er 95 kroner, uanset hvor mange krydser du slår på den lange liste af toppings, hvis oprindelse du tilmed kan være bekendt.Er kreativiteten forduftet i løbet af natten, har Behov belejligt kreeret og navngivet et par nyklassiskere, så du kan nøjes med et skrantende kryds på bestillingssedlen.Alle de moderne tømmermændsklassikere hos Behov er bagt efter norditaliensk opskrift, som sikrer en let og delikat pizza.Det halvandet år gamle pizzeria i øverste ende af Rentemestervej er charmerende og elegant og bevidner den udvikling, Nordvest oplever i disse år.Behov. Rentemestervej 94, Kbh. NV WWW behovpizza.dk.Det moralske kuropholdHar du et sundhedsregnskab at tænke på efter gårsdagens alkoholomtågede eskapader, vil Acacia på Gammel Kongevej helt sikkert føles som et moralsk kurophold.Alle ingredienser hos Acacia er økologiske, veganske, glutenfrie og - ej at forglemme - fra leverandørkæder med styr på etikken.En supersalat bestående af nudler af sorte bønner, ristet butternutsquash, revet rødbede, avokadoskiver, syltede løg, forårsløg, agurk og små, hårdtstegte broccolibuketter drysset med sesamfrø og den japanske krydderiblanding furikake gør Acacias Super Bowl til en tømmermændskur i veganerverdensklasse, pointerede Ibyens anmelder Morten Hjortshøj i sommer, da han slog et smut forbi Frederiksberg-cafeen, der er bestyret og ejet af Alice Langermann og hendes mor.Dog ingen respektabel café uden te, kaffe (fra Coffee Collective) og søde sager.En disciplin, Acacia bestemt ikke har forsømt. Tværtimod. CO2-venlige pandekager, vafler af grønt bananmel, chokoladeis og frugtige sorbeter udlader den kropssyndige forråelse, du samvittighedsfuldt kan tillade dig hos Acacia.Acacia. Gammel Kongevej 171, Frederiksberg WWW facebook.com/acaciakbh.Den genopstandneNekrologerne har længe klæbet sig til tusmørkets tøffende pølsevogne, som sløvede hovedstadens trafikale årer i en symbolsk desperat dødsrallen. Overhalet først af københavnernes uudslukkelige appetit på shawarma, internationale køkkener og siden stram nynordisk gastronomi.Men fortvivl ej, der er endnu livsnerve i den traditionelle kulinariske dyd. Johns Hotdog Deli har fået fast adresse på Flæsketorvet i Kødbyen, hvor den moderne fastfoodklassiker nu har sit epicenter.Konceptet er simpelt: byg-selv-hotdogs.Til brødet og pølserne - fra bornholmske slagter Hallegård eller slagtermester Gert Nielsen i Kødbyen - samler du selv resten af tilbehøret fra montren med dagens 8-10 garniturer, som skifter efter årstiderne og Johns humør.Således er den moderne hotdog bestående af kærlighed og kvalitetsråvarer genopstanden. I 2015, dengang adressen endnu ikke var fast, blev hotdog-John tildelt Ibyen-prisen for årets takeaway. En pris, som gav et symptomatisk indblik i Johns uprætentiøse modus operandi.»Jeg gider sgu da ikke reklamere med, at flere af ingredienserne er økologiske. Jeg er så træt af alle mærkaterne. Det bliver alt for opstyltet. Hos mig kan man både få en velsmagende hotdog med kraft i og så en helt almindelig ketchup. Man skal bare vide, at dressingen er hjemmelavet, og ingredienserne er de bedste«. Johns Hotdog Deli.Flæsketorvet 39, Kbh. V WWW facebook.com/johnshotdogdeli.Morgenmadens umamikongeSeneste prisværdige skud på Frederiksbergs fastfoodstamme finder du på Gammel Kongevej nær Værnedamsvej. Her brillerer Restaurant Yolk med en vellavet kombination af de essentielle råvarer, du værdsætter efter en lang nat ude.Eksempelvis spisehusets poke-the-yolk - en smørfed briochebolle fyldt med sprød bacon, frisk koriander og en blød, umamirig rørægsdyne, som kurerer bedre end gængs håndkøbsmedicin.Restaurant Yolk er det tilbud, makkerparret Camilla Hjorth og Mads Rye Magnusson selv har savnet i det københavnske morgenmadslandskab.Nu skal de - og vi - heldigvis ikke lide afsavn længere.Den absolutte hovedingrediens hos Yolk udgøres naturligvis af ægget, som ud over at levere navn til restauratørernes nyeste kid tilberedes i et væld af variationer - lige fra det klassiske blødkogte æg til restaurantens egen udgave af de moderne poke bowls med pocheret æg, kylling og grønt.Restaurant Yolk. Gammel Kongevej 86 A, Frederiksberg WWW restaurant-yolk.dk.Umamiraketter over VesterbroRamenbølgen er for længst skyllet ind over København. I stærk kontrast til friskheden og den perfektionerede enkelthed i sushi laves ramensuppen over tid, og det giver en tilfredsstillende intensitet og dybde i smagen.Skydebanens umamiraketter hos Papa Ramen, som Kristian Bang Foss tildelte fem hjerter sidste efterår, affyres i fire trin. I skålens bund er en smagsgiver, en såkaldt tare, derefter en dyb fond, nudler, som til sidst toppes med grøntsager, kød, fisk, skaldyr og/eller æg.Den vellykkede ramen med spændstige nudler og eksplosiv fond rumsterede længe i anmelderens baghoved og gav »lyst til at springe på cyklen og køre til Vesterbro og tyre en portion ned til frokost«. Papa Ramen, som ligeledes har en ramenambassade i Studiestræde, serverer ud over reparationssuppen et væld af sideorders.Papa Ramen. Skydebanegade 16, Kbh. V WWW paparamen.dk.Mexicansk tømmermændsfixIngen mur kan holde det mexicanske gadekøkken fra at gå sin internationale sejrsgang i disse år. Barburrito, kælderrestauranten i Skindergade, var først til at tæmme den vildfarne Santa Maria Tex Mex-bølge herhjemme og udskifte den med en tiltrængt omgang seriøsitet. Barburrito åbnede i 2013 og har sidenhen været et reelt alternativ til shawarmarullen.Oven på de bløde tacos kan man vælge mellem et sandt harem af mexicanske herligheder, som forhøjes af smagsnuancer fra chili, lime og koriander.Stedet proklamerer selv, at de ikke er mexifundamentalister, men kombinerer i stedet det mexicanske gadekøkken med danske sæsonråvarer.Barburrito. Skindergade 36, Kbh. K WWW barburrito.dk.Keep calm and curry onEt nyt asiatisk fusionskøkken slog sidste år dørene op til et eksotisk helle, der ubesværet trekker gennem kulinariske landvindinger fra Pakistan, Indien, Thailand og Vietnam. Er den fede danske julemad stadig frisk i den kropslige hukommelse, serverer Curry Nation fordelagtigt et udvalg af deleretter såsom kæmperejer med dip og livgivende lime eller fem veganske pakistanske pakorahapsere med myntedip.Curry Nation. Blågårdsgade 2 A, Kbh. N WWW currynation.dk.Alt godt fra havetNørrebrogades fiskefastfoodrestaurant serverer alt godt fra havet. Ligesom Johns Hotdog Deli er Hooked også vokset ud af foodtrucken. I den tidlige sommer 2017 kastede de tre foodtruckejere derfor anker ved Assistens Kirkegård, hvorfra de nu forsyner godtfolk med et overskueligt udvalg af mundvandsdrivendefiskeanretninger til hurtig healing af kroppens udtømte salt-og mineraldepoter.Grundtanken bag Hooked er, at god fisk ikke behøver at være prætentiøst og serveret på en hvid dug. Indretningen er fiskehandleragtig med klinker og stål, og du kan enten vælge at gøre som Hooked: at kaste anker på stedet og pleje din udmattede krop i restauranten eller hastigt vende skuden hjemad med ny næring i lasten.Hooked. Nørrebrogade 59, Kbh. N WWW gethooked.dk.Rå reparation# råtergodt. I august 2017 åbnede en ny spisebar på Vesterbro. Tatar er navnet, og det skal forstås i ordets bogstaveligste forstand. Her er den rå spise ikke kun den enkeltstående ret, men et gastronomisk koncept, som forgrener sig til alt, der er friskt, råt og hakket: oksekød, fisk, skaldyr og vegetariske tatarretter.Men hvad med råvarerne, tænker du, er de af god kvalitet? Og ja, det er de. Tilberedningsmetoden gør det noget nær umuligt at skjule dårlig kvalitet og overleve som restauratør - især i den fortrinlige forfatning, Københavns fastfoodscene er i lige nu.Du har måske allerede stiftet bekendtskab med konceptet. I hvert fald har han de forudgående år turneret på blandt andet Roskilde, Heartland Festival og alskens madmarkeder med så stor succes, at den mobile tatarbod nu er rykket ind i faste omgivelser ved Enghave Plads. En opgradering, der ikke sker uden forudgående godkendelse fra et tømmermændsramt Roskilde-publikum.Tatar. Istedgade 109, Kbh. V WWW tatar.dk.Balanceret japansk gademadOkonomiyaki er ægte japansk tømmermændsmad.Okonomiyaki kan nemmest beskrives som en blanding af en omelet og en pandekage, hvor grundbestanddelene er æg og kål tilsat mel og fi-ske-og tangbouillonen dashi. Retten toppes med syltet gulerod, ternede landingsbaner af mayonnaise og barbecuesauce, og afslutningsvis drysses der med katsuobushi - fermenterede flager af tørret tun, som bliver høvlet ultrafint.Kuma, Nørrebrorestauranten som åbnede i foråret 2017, serverer okonomiyaki i tre variationer - med kylling, bacon eller shiitake-svampe. Den japanske gademad balancerer lystigt mellem det friske, det sprøde og det fede, som kroppen så ivrigt hungrer efter efter årets rituelle indtag af rigelige mængder øl, snaps og julefrokosternes andre våde varer.Prislejet ligger tilmed et sted, hvor alle kan være med. En okonomiyaki koster 55 kroner, og derudover serveres der blandt andet chicken nanban, friterede kylligeoverlår og yakitori-sticks, mens en skål misosuppe erhverves for en 20' er. Sådan! Et billigt japansk gadekøkken uden snerten af rå fisk.Kuma. Jagtvej 101, Kbh. N WWW kumacopenhagen.com.Den evige burgerNogle ting går bare aldrig af mode. Sådan er det også med burger, fritter og sodavand, som i årtier har været et inddæmmende værn mod tømmermænd.Hos Yo Burger i Østerbrogade - eller deres to Yo-filialer i Indre By - er der ikke så mange dikkedarer. Opskriften er simpel: belgisk smørbagt og -ristet briochebolle, kød fra dansk kvæg, amerikansk ost, tomat, salat og burgerbarens såkaldte magic sauce. Bacon, avokado og svampe kan tilkøbes. Simpelt, klassisk og en af de få ting, som aldrig svigter, når nøden er størst.Yo Burger. Østerbrogade 64, Kbh. Ø WWW yoburger.dk.SundhedsbowlenGør din krop en tjeneste.Den har just gået gruelig meget igennem, mens du har skålet, skrålet og danset dig til nye venskaber.Kroppen fortjener ro og muligvis en anelse reparation. Sidste del kan California Kitchen hjælpe med.Sundhed er nemlig det overliggende tema på den californiske fastfoodmenu, hvor poke bowlen er frisk, rig på vitaminer og sunde kostfibre. California Kitchen har sammensat otte hurtige løsninger til dig, men du kan også sammensætte din egen bowl efter humør og trang. Så giv din samvittighed en tidlig julegave, og prøv en kaloriefattig bowl, inden du slår hjernen fra og pludselig befinder dig bag shawarmabæltets vinterduggede ruder.California Kitchen.Nørrebrogade 12, Kbh. N WWW californiakitchen.dk.ibyen@pol.dk 
... det er en økokylling fra et gourmet-rôtisserie. Velkommen til fastfoodscenen i København anno 2017! Her er der altid hjælp at hente, uanset om du er veganer, pescetar eller god gammeldags burgerfundamentalist. Ibyen guider til nye fastfoodhuler.
Der har været meget mørke i Kira Skovs liv den seneste tid. I februar mistede hun sin mand Nicolai Munch-Hansen, der døde, tilsyneladende som følge af en uheldig blanding af stoffer og alkohol. Og for ganske nylig døde hendes far.Men det er ikke mørke, man fornemmer på vej til kolonihavehuset, hvor der stadig står Skov og Munch-Hansen på lågens skilt - det er snarere hygge og varme.Huset ligger ved siden af en plads, der tidligere rummede en købmand, en legeplads og nogle borde og bænke -et ånderum og humlefyldt vandhul for den københavnske arbejderklasse.Klassisk kolonihave.I dag rummer pladsen en blandet økologisk købmand og café, der lige så godt kunne ligge i et af de hippe brokvarterer på den anden side af Kalvebod Brygge.Kira Skov vil gerne tale om sit nye, ambitiøse pladeprojekt. Men hun har frabedt sig spørgsmål om mandens død. Der er stadig mange ting, der skal bearbejdes. Og sådan vil det være meget længe, siger hun. Hun har heller ikke noget ønske om at bruge sin sorg til at flage for sit nye album.Vi taler lidt om Kira Skovs enorme Bob Dylan-plakat, der har fulgt hende i årevis. Nu hænger den på toilettet.B ob synger ' Death is not the end'.Det er naturligvis tilfældigt, men hvis man vil, kan man finde en form for symbolik i titlen på Kiras nye album ' In the Beginning'. Det gælder om at komme videre.»Vi flyttede herud til kolonihaven i sin tid for at give Morgan muligheden for frihed. På Vesterbro skal man være meget over sine børn,« siger Kira Skov, da hun er blevet enig med sig selv om, at den nye filterkaffemaskine fungerer tilfredsstillende.Morgan er hendes og Nicolai Munch-Hansens fireårige søn.»Jeg har været ekstra mor for Nicolais datter Nora, siden hun var to et halvt. Når børnene er små, er man nødt til at følge med dem på legepladsen, når man bor et sted som Vesterbro.Herude kan Morgan løbe frit rundt til sine legekammerater. Det er trygt. Man har fornemmelsen af, at folk passer på hinanden. Som barn havde jeg selv brug for at have mit eget hemmelige liv,« siger Kira Skov, der er vokset op i Rødovre og Valby.De hemmelige livKira Skovs nyeste album ' In the Beginning' tager udgangspunkt i en helt anden form for hemmeligt liv.Først var det bare en løs snak mellem to kolleger og veninder, den estiske musiker Maria Faust og Kira Skov selv.Faust drømte om at opsøge ufortalte historier i nogle gamle russiskortodokse kirker i skovene i det sydlige Estland. Hendes mormor er vokset op i et Estland under først nazisternes og senere kommunismens åg, hvor religionen var forbudt. Især i de første årtier efter Sovjets reelle annektering af Estland.»Maria er vokset op med, at hendes mormor som troende katolik måtte leve et hemmeligt liv. Hun hørte først om Jesus, da hun var otte år gammel. Det er svært at forestille sig, ikke? De gamle kirker, der i dag mere eller mindre er i ruiner, har huset nazister og flygtede russere under kommunisterne. De har fungeret som våbenlagre og skjulesteder for prostituerede.« Efter sit seneste album ' May Your Mind Explode a Blossom Tree' stod Kira Skov og manglede en idé til et projekt, der kunne præsenteres som værende originalt for diverse økonomiske støtter og sponsorer.Og voila: en pladeindspilning i en kirkeruin i en estisk skov. Kan det blive mere originalt? Tidslommen i det forladte land De to veninder planlagde et roadtrip fra hovedstaden Tallinn mod syd. I januar 2016 kørte de af sted gennem landet i en lejet bil. De fik set en del træer. 50 pct. af landet er dækket af skov.»Det er et vildt projekt at køre gennem de her skove. Jeg havde virkelig fornemmelsen af at være kommet til det forladte land. Hvor er alle mennesker henne? Vi kom ind på steder, der kunne være en scene i ' True Detective'.Steder, hvor der bare er jord som gulv og en grill i hjørnet. Og et træ, der voksede op gennem loftet.Det så virkelig spooky ud.« En dag lykkedes det af finde en kirke, som stadig blev brugt til messe.»Vi var til en messe i en af de nedlagte kirker en tidlig januarmorgen i frostvejr. Vi havde det som om, vi kom ind i en tidslomme, hvor tiden var gået i stå. Præsten stod med røgelsespinde, hvis røg blandede sig med hans og vores frostånde. Der var gamle damer på over 80 år, der stod i kulden og sang - og blev ved med at synge. Det var fuldstændig magisk.Det virkede så fremmedartet, at vi dårlig turde spørge præsten, om vi evt. måtte låne kirken til vores projekt,« fortæller sangeren.Men præsten viste sig at være imødekommende, og inviterede dem hjem til sig selv, hvor han i øvrigt holdt fødselsdagsfest. Efter nogle timers samvær tilbød han at ringe til det parlamentsmedlem i Tallinn, der kunne give tilladelsen til at bruge kirken. Og så var det ellers af sted i den lejede bil til politikeren.»Han virkede ret skeptisk i begyndelsen.Jeg kan godt forstå ham.Der kommer vi, en præst og to vildt fremmede musikere en søndag, og vil låne en ruin til at optage musik i,« siger Kira Skov med et stort grin.»Jeg havde en intuitiv fornemmelse af, at det ville være det rigtige. Jeg fandt ind i mit eget indre liv, prøvede at se mig selv som historiefortælleren i et scenarie, der udspillede sig i det der maleriske miljø,« tilføjer hun.Allerede ti måneder senere stod kirken klar til at optage albummet.Produceren Mark Howard, der også producerede Kira Skovs og Marie Fiskers ' The Cabin Project', byggede på rekordtid et studie i kirken.Mark Howard har arbejdet sammen med Bob Dylan, Tom Waits og Iggy Pop Hvordan i al verden lokker man ham til at bygge et pladestudie i en glemt del af Baltikum? »Jeg lærte ham at kende, da han miksede min plade ' The Railtrain, the Meadow, the Freeway and the Shadows' i 2008. Vi holdt forbindelsen ved lige. Han var ret vild med en video, jeg og Marie Fisker lavede, hvor vi synger en Johnny Cash-sang.Pludselig en dag skrev han og spurgte, hvornår vi skulle i gang med at arbejde.Jeg skyndte mig at slå til,« siger Kira Skov.Forsinket af mandens død Det estiske eventyr har været dyrt. Et studie skulle bygges. Musikere flyves til Estland, blandt andre Kira Skovs faste samarbejdspartner, hendes nu afdøde mand Nicolai. En ting var selve processen, skrivning og indspilning. Selve finishen og forberedelserne til udgivelsen blev forsinket, da Nicolai Munch-Hansen pludselig døde.»Der er ikke ret mange penge i branchen i dag. Et så ambitiøst pladeprojekt kræver, at man søger penge, man er nødt til at være effektiv.Jeg kan godt blive lidt træt af mig selv indimellem, fordi det kræver så meget salgsarbejde at præsentere sit projekt for de fonde, man søger støtten fra. Jeg skal promovere mig selv hele tiden. Det har været afgørende for, at jeg har kunnet leve af det. Plus et treårigt arbejdslegat. Det gav mig et frirum til at takke nej indimellem,« siger Kira Skov.Efter dødenDer opstår en lille pause i samtalen.Kolonihavehusets beboer har brug for lidt luft. Hun vil helst ikke fremstå alt for hellig, forstår man. Hun har prøvet en enkelt gang at gå på kompromis - i en Johnny Cash-musical, hun var med i sidste år.»Jeg kunne godt lide idéen om at tage udgangspunkt i musikken i stedet for at hænge i en trapez som i andre teaterkoncerter. Det var bare ikke særlig sjov. Jeg elsker Johnny Cash, men jeg sagde også ja, fordi min løn kunne være med til at finansiere mit projekt i Estland, som der jo ikke nødvendigvis er en kæmpe kommerciel værdi i. Men jeg er vant til at være min egen chef. 90 forestillinger for en, der har det svært med gentagelse... Og det med at have en instruktør... Det er vist ikke lige mig,« hun ler og tilføjer: »Sådan er det nogle gange. Man må lave handler med sig selv.« Det nye album er optaget i en kirke.Er du selv religiøs? »Det spirituelle... Jeg vil ikke udelukke noget. Jeg vil ikke sige, at jeg ikke har en tro, men jeg har ikke en defineret tro. Jeg er ikke kristen i traditionel forstand. Men jeg tror på, at der er flere dimensioner. Det er selvfølgelig noget, jeg beskæftiger mig meget med lige nu... efter Nicolai.Hvad sker der? Er der et liv efter døden? De tanker har jeg aldrig haftfør.Det er noget, der tager meget energi fra mig lige nu,« siger Kira Skov og sukker. Holder en lille pause.Svigt og tilgivelseDet er ingen hemmelighed at forholdet til hendes far tidligere har været anstrengt. For fire år siden fortalte hun blandt andet i Gaffa, hvordan faderens bedrag i hendes barndom, der senere førte til forældrenes skilsmisse, har lejret en latent følelse af svigt i hende. Men som hun efter hans død mindedes på instagram med ordene: ' Du levede et hårdt liv, men din fantasi var fantastisk og du tændte kreativiteten i mig som barn. Du var elsket af mange. Selvom du ofte var væk, var dit aftryk stort. Må kærlighedens vinde bære dig over på den anden side.' Musikken på det nye album er som Kira Skov selv siger måske ikke let tilgængelig. Men den er fyldt med lag og stemninger. Og temaer som svigt, forsoning og tilgivelse udsprunget af en oplevelse for enden af Østersøen.»De temaer, vi arbejder med er jo klassiske religiøse temaer, som samtidig er universelle. Tilgivelse. Det kan være at tilgive et land for at underkaste sig et regime, som i Estland.På den anden side kan det jo også handle om at tilgive sig selv for at underkaste sig sin mor. Og din mor kan underkaste sig en mand. Fra det helt nære til det store,« siger Kira Skov.Det er ved at være slut med interviewet.Og ved at være tid til det nære. Der skal skydes nogle billeder, og Kira Skov skal hente sønnen Morgan i en børnehave i det nærliggende boligkvarter.»Det er et godt sted. Multikulturelt.Børn har godt af at lære, at livet er nuanceret.«.jae@bt.dk Når børnene er små, er man nødt til at følge med dem på legepladsen, når man bor et sted som Vesterbro.Herude kan Morgan løbe frit rundt til sine legekammerater. Det er trygt. Man har fornemmelsen af, at folk passer på hinanden Det spirituelle..Jeg vil ikke udelukke noget. Jeg vil ikke sige, at jeg ikke har en tro, men jeg har ikke en defineret tro. Jeg er ikke kristen i traditionel forstand.Men jeg tror på, at der er flere dimensioner. Det er selvfølgelig noget, jeg beskæftiger mig meget med lige nu... efter Nicolai...Fakta: Kira SkovFødt i 6. juni 1976. I februar i år mistede hun sin mand Nicolai Munch-Hansen, der også er far til sønnen Morgan.Som 17-årig rejste Kira Skov til London, hvor hun mødte den 17 år ældre guitarist Eve, som hun fulgte til USA. Hun flyttede tilbage til Danmark i 2002.Hendes første band Kira &amp; The Kindred Spirits markerede sig hurtigt som liveorkester med Skov som dynamisk kraftcenter.I den store offentlighed blev Kira Skov for alvor kendt ved at synge duet med Lars H. U. G. til Rock'n'royal i 2004 umiddelbart før brylluppet mellem kronprins Frederik og kronprinsesse Mary.I 2007 blev Kira &amp; the Kindred Spirits opløst. Kira Skov forfulgte en solokarriere i samarbejde med sin mand Nicolai Munch-Hansen.Sammen med trip-hop-stjernen Tricky har hun i 2008 optrådt på festivaler i Europa, Japan, Korea og Rusland.I 2008 udkom Kira Skovs første soloplade ' The Rail Train, the Meadow, the Freeway and the Shadows'.I 2013 udgav Skov sit tredje soloalbum ' When We Were Gentle', der også udkom i Tyskland, Frankrig, Polen, Japan og Taiwan.Hendes nummer ' Now I Know' fra 2015 bliver spillet i tv-serien ' Bones'.
INTERVIEW  Bare to og en halv måned efter hendes mand Nicolai Munch-Hansens død, er sanger Kira Skov klar med et nyt album ' In The Beginning'. Et album, der tog hende til et sted, hvor tiden stod stille.
Den fortravlede småbørnsmorMalene på 37 fra Frederiksberg arbejder med kommunikation, men drømmer om at gå ned i tid for at få mere tid til den livsstilsblog, hun var lige ved at få rigtig godt gang i, før hun blev mor til Isaac Octavian på 8, Topper på 5 og Havana på 2 med sin key account manager-mand, Tomsen, der desværre ikke kan komme med til Kulturnat, fordi han skal til crossfit.Malene, Isaac Octavian, Topper og Havana arbejder med en snarrådig oplevelsestaksonomi, hvor dem med minimal sans for behovsudsætning skal tilfredsstilles først. Derfor tyvstarter firkløveret kulturnatten allerede kl. 16.30 i Nordvest, hvor børnekulturhuset Sokkelundlille åbner Farvejunglen, et oplevelsesrum, hvor Havana og Topper kan slå sig løs imellem sanselige overraskelser i legekulissens skæve størrelsesforhold.Yngstedamen når måske endda lige at lukke et øje i ladvognen, når turen efterfølgende går mod Vesterbro Bibliotek og Kulturhus. Her venter en aften med alle de underfundige og rebelske figurer fra Jakob Martin Strids børnebøger, og selv Isaac Octavian må lægge fars aflagte i-Phone 6 med Minecraft væk, når hele familien skal på skattejagt med gale pirater, søuhyrer og spøgelser sammen med Den Kæmpestore Pære.Når de små tanke er fyldt op med lidt late night-kebab fra Istedgade, sætter kernefamiliekaravanen kurs mod Indre By og Cinemateket, hvor der er splat og horror på den store børnemenu. Her kan Isaac Octavian og Topper få malet klamme sår i ansigtet, mens Havana stener lidt ' Gurli Gris' på mors skød, inden hun skal være klar som uvidende birolleindehaver i den gyserfilm, som storebrødrene senere skal lave i underetagen.Filmen kan de endda få med hjem, så far Tomsen kan se, hvad han gik glip af, da han i stedet svingede kettlebells i Kogeriet.Mens ungerne sætter sidste finger på deres egne personlige filmplakater med hjælp fra en grafisk designer i plakatworkshoppen, kan Malene passende lige svinge forbi Medierådet for Børn og Unge og lære lidt om, hvor meget gys og horror de små egentlig kan holde til. Og så er det vist også på tide at krybe til køjs og se frem til en god nat med masser af afbrudt søvn.Farvejunglen kl. 16.30-20.30, Børnekulturhuset Sokkelundlille, Kbh. NV.WWW bornekulturhusetsokkelundlille.kk.dk Strids univers kl. 18-22, Vesterbro Bibliotek og Kulturhus, Kbh. V.WWW kultursyd. kk.dk Filmisk gys, gru og (u) hygge for alle aldre kl. 18-23, Cinemateket, Kbh. K.WWW dfi.dk.Mikrobryggeren fra VangedeDan på 53 bor i Vangede, hvor han eksperimenterer med mikrobryggeri i sit køkken, som altid lugter af gær og skamstegt pancetta. Fraskilt butiksbestyrer i en Bog &amp; Idé og fritidsgourmand. Læser Gastro og er i al hemmelighed godt tilfreds med, at ' Den store bagedyst' er tilbage.Når morgendagens surdejsbrød er sat til koldhævning, stryger Dan af sted i en fart mod Spisehuset Fair i Huset-KBH. Her glæder han sig til en nostalgisk tidsrejse tilbage til sine tidlige teenageår i 70' ernes sammensurium af ølejre, jernbanefløjl og hessian. På Fair bliver der nemlig serveret stjerneskud, mens journalist Gitte Løkkegaard og skuespiller Lars Bom læser deres bidrag fra bogen ' Min barndom i 70' erne' op og sender tilhørerne tilbage til et årti fyldt med idealisme og atombombeangst.For at toppe nostalgistemningen springer mikrobryggeren måske endda på en veteranbustur fra stoppet på Christiansborg, inden han drager videre på sin egen gourmeteventyrlige kulturnat.Der er nemlig mere mad på programmet.På Hotel-og Restaurantskolen skal han først høre lidt om fremtidens insektgastronomi, inden han - med assistance fra en kokkeelev - tilbereder sin egen gourmetmiddag med alt godt fra havet, lam, græskar, chokolade og selvfølgelig en ølmenu. Hvis der er plads i sækken, kan det være, at lille bistrofar får en smagsprøve på det store valbyske kagebord.Der er ikke noget, der får sat fut i fordøjelsen som krigshistorie. Derfor tager Dan en tur ned i ubåden Sælen. Her bliver der fortalt dramatiske historier om fartøjets krigspatruljer under Golfkrigen i 2003 og om dens slagkraftige torpedoer i invasionsforsvaret under den kolde krig. Og så er det også blevet tid til en lille spontangæret ale eller to.Få smag for 70' erne med Spisehuset Fair kl. 18-24. KBH-Huset, Kbh. K.WWW huset-kbh.dk Veteranbuskørsel i København kl. 18-24.Sporvejsmuseet Skjoldenæsholm, Kbh. K.Afgang hvert 7. minut.Insektgastronomi med mere kl. 18-24.Hotel-og Restaurantskolen, Valby.WWW hrs.dk Ubåden Sælen kl. 18-24.Braddebænken 0, Kbh. K WWW skibene-paa-holmen.dk.Fjerdebølgefeministen fra KUAFrida på 21 læser dansk, selv om hendes førsteprioritet faktisk var litteraturvidenskab. Bor på Nørrebro og identificerer sig selv som fjerdebølgefeminist. Er kvartalsveganer og engageret bruger af sin grønne biospand. Fast gæst på Teater Sort/Hvid og til diverse ferniseringer og altid temmelig fattig. Læser på ChriChri. dk, når ingen kigger.Selv om Frida ikke er meget for at bevæge sig for langt væk fra sin nørrebrostavn, gør hun nok alligevel undtagelsen i aften, når hun sammen med uni-tøserne fra det velourbløde sofahjørne i Nordisk Kaffebar besøger Fotografisk Center i Staldgade.Her kan man nemlig se den prisvindende fotograf Sofie Amalie Klougarts udstilling ' Kaldet - landskab for myter', der med udgangspunkt i Israel og Palæstina udforsker, hvordan man afbilder det, som ikke kan ses. I aften vil fotokunsten, som veksler mellem storladne landskabsscener og intime flimrende detailstudier for alvor ændre karakter, idet lyset forvrænges, og billederne får lyd, når den elektro-akustiske komponist Mads Kjeldgaard uropfører sit helt nye lydværk, der er baseret på reallydsoptagelser fra det konfliktfulde område.Mens Frida og veninderne ivrigt diskuterer mytologisk iscenesættelse og materiel taktilitet, cykler de mod Nordvest, hvor der venter en fernisering i Rentemestervejs nye gadegalleri, som iværksætter Erol Antreasyan og kunstkurator Jens-Peter Brask står bag. Her bliver der udstillet flere store kunstværker, som er opført på A/B Møntens gavle. Ferniseringen begynder kl. 20 ved pizzariet Behov, hvor DJ JSPR sørger for stemningsfuld musik.Med en pose dåseøl i cykelkurven triller Frida og slænget så småt videre til tunnelen på Tomsgårdsvej, der i aftens anledning lyser efterårsmørket op og danner rammen om en poetisk lysinstallation.Lysværket, som er skabt af kunstnerduoen Byen Sover, forsøger at gengive den omkringliggende natur i tunnelen med levende figurativt lys og et skyggelandskab. Herefter trænger posen i cykelkurven nok til en refill, før veninderne rammer privatfesten hos Runa fra skrivekollektivet.Sofie Amalie Klougart: Kaldet - landskab for myter kl. 18-22, Fotografisk Center, Kbh. V.WWW fotografiskcenter.dk Fernisering ved Behov kl. 20, Gadegalleri på Rentemestervej, Kbh. NV.WWW kulturnatten.dk Lyspoesi. kl. 18-24, Tunnelen på Tomsgårdsvej 35, Kbh. NV WWW kulturnatten.dk.Den sure teenagerFeline er 13 og ærlig talt træt af pis, der i varierende grad kommer fra hendes forældre, hendes lillebror Felix, Donald Trump og YouSee, der - skidetak for lort - altid er garant for et uendelig langsomt internet ude i Dragør, hver gang man bare gerne vil se en stille og rolig eyeliner-tutorial på YouTube. Vild med at gå i Mac-butikken i Købmagergade og få lagt en fed makeup. Knap så vild med det meste andet.Efter at have jagtet sin møgprovokerende lillebror, som har stjålet hendes Ariana Grande Sweet Like Candy-parfume, kommer Feline endelig af sted med bussen mod Det Kongelige Teater. Her skal hun og hendes to BFF's stalke de slanke balletstjerner fra DR 3-serien ' I forreste række' og quizze med balletbørnene om, hvordan det er at gå på Det Kongelige Teaters Balletskole.Bagefter bliver de similiskinnende iPhones flippet frem til en fotosession, når tøserne bliver sminket og går klæd-ud-amok i teatrets mange skøre kostumer.Der er nok lige tid til at vaske sminken af og få en kæmpemæssig iceblend fra Baresso, inden turen går videre til Nikolaj Kunsthal, hvor Eske Kath og Oh Lands totalinstallation ' Skibet' udstilles - et stort containerskib i tre etager og kunstige bølger, man kan tumle rundt i.Men vigtigst af alt, kl. 20.30 optræder den danske sangstjerne fra dommerpanelet i ' Voice Junior' - i et tårn fyldt med lys! Det bliver en perfekt opvarmning til aftenens hovedevent, hvor de for alvor skal maje sig ud. Absalon Hotel på Vesterbro inviterer nemlig på et lysende farvemekka af en ungdomsfest. Her kan Dragør-slænget få sat håret af Frisør Kujshi, som tryller smarte frisurer frem med UV Hair Paint-olier, inden pigerne har chance for at gå catwalk til det store UV Hair Fashion Show, der løber af stablen ad to omgange i løbet af aftenen.Hvis veninderne mister modet før UVkattegangen, hopper de bare i baren, hvor der er masser af virgin cocktails og små lækre snacks. Måske ham den søde fra konfirmationsforberedelse også kommer forbi.Kulturnat på Det Kongelige Teater kl. 18-22. Gamle Scene, Kbh. K.WWW kglteater.dk Skibet og koncert med Oh Land kl. 18-24, koncert kl. 20.30. Nikolaj Kunsthal, Kbh. K WWW nikolajkunsthal.dk DJ Kushi UV Hair Paint Show &amp; DJ Loud. Absalon Hotel kl. 18-24, UV Hair Fashion Show kl. 20 og kl. 22, Kbh. V WWW kulturnatten.dk.
Kulturnattens program er en myriade af tilbud, der kan få selv den mest hardcore Politiken Plus-kortholder til at bede om sine himmelblå. Men fortvivl ej! Ibyen har gjort benarbejdet, så uanset om du er fjerdebølgefeminist, fortravlet småbørnsmor, fritidsgourmand eller forælder til en teenager med armene kronisk over kors, er der helt sikkert også noget for dig. Så kig med her, og find ud af, hvem du skal løbe i hælene på, når mørket falder på i aften.
Cyklende madmarkeder, street foodfestivaler, torvehaller. De sidste år er gademad i alskens former skyllet ind over Danmark. Seneste skud på street food-stammen er et nyt marked i Boltens Gård, der åbner i sommeren 2018. Men kan København overhovedet rumme mere street food? Det mener madsociolog Jon Fuglsang.»Jeg tror helt sikkert, at der er plads til flere street food-markeder i København. I virkeligheden har enhver bydel plads til et Food Market,« siger han.Konceptet street food stammer ikke fra et enkelt sted i verden, og den danske tendens trækker inspiration fra New Yorks food trucks med hot dogs og pretzels, vietnamesiske sandwichstande og markedshaller i Sydeuropa.Madmarkedernes udvalg afspejler på mange måder de samme tendenser, vi ser på andre kulinariske fronter. Der er det ny nordiske, verdenskøkkener, det asiatiske og det mere traditionelle i standene rundt om i de danske madmarkeder. Men meget af appellen i street food og madmarkeder ligger i en autenticitet og fordybelse, mener Jon Fuglsang.Det er by-geograf og madmarkedsekspert Bjørn Henrichsen enig i.»På et madmarked står man over for folk, der kan et håndværk. De kan filetere en fisk og fortælle, hvor den kommer fra, eller hvordan man koger den. På den måde kommer man tættere på madhåndværket og oplever en passion omkring varerne,« siger Bjørn Henrichsen.Han tror, at det danske boom til dels skyldes gode rammer for mindre forretningsdrivende.»Vi har fået en stærkere iværksætterkultur i løbet af de seneste år, og det rammer lige ned i den,« siger han.Det er dog ikke kun små stadeholdere med en romantisk street food-drøm i maven, der har forretninger i de danske madmarkeder. En del har stader på Papirøen, i Torvehallerne og sælger produkter i supermarkederne. Men sådan har det ikke altid været, siger Jon Fuglsang.»Street food er startet som en modkultur til kæderne, men efterhånden som det er blevet mere udbredt, er de store spillere begyndt at gå med på den. Så det giver ikke mening at se street food som en modkultur længere.« En undersøgelse fra 2007 fastslog, at 2,5 milliarder mennesker på verdensplan daglig sætter tænderne i street food. I England, USA og Asien lever street fooden godt af, at folk spiser frokosten ude. Men det er ikke der, de danske madmarkeder tjener deres penge.»Vi har ikke den frokostkultur, der er i andre lande. Arbejdskulturen her er meget sådan, at er man væk for længe, så er man en sjuft. Så man spiser madpakker eller i kantinen,« siger Jon Fuglsang.De danske street food-kunder er sjældent folk, der spiser alene. Gourmethotdogs og stenovnspizzaer er et fælles projekt og en oplevelse, vi deler med hinanden. Jon Fuglsang kalder det »den nye form for udespisning«, men peger også på en udfordring i det utilregnelige danske vejr.Det er risikabelt at basere sin forretning på, at man kun kan sælge udenfor, så det kræver ofte overdækkede faciliteter at få et bæredygtigt madmarked.Selv om street food og madmarkeder boomer, er det ikke en sikker garant for overskud og succes at hoppe med på bølgen. Det har blandt andet Westmarket på Vesterbro måttet sande.Forretningerne i passagen mellem Vesterbrogade og Matthæusgade har kæmpet med mangel på kunder og butikslukninger i løbet af stedets ti måneders levetid. Og svigter kunderne, kan det være en ond spiral.»Madmarkeder fungerer bedst i medvind, fordi folk kommer derind, når de kan se, at der er et leben,« siger Jon Fuglsang.»Det, nogen knækker halsen på, er at tænke, at det er lettere at banke op, end det i virkeligheden er. Det kræver bæredygtige rammer, en politisk vilje og at mange af faciliteterne er helt på plads, for at det lykkes,« siger han.Da Jon Fuglsang for fire år siden hørte om Copenhagen Street Foods planer på Papirøen, troede han ikke på projektet. Han mente, at priserne var for høje, at kvaliteten ville blive for lav og at turen ud til Papirøen ville være for lang. Men i dag er liggestolene med udsigt til Skuespilhuset fyldt, og mylderet af turister og københavnere tegn på, at det er en succes.»De er blevet definitionen på et Street Food Market, og de har formået at bruge noget gammelt til noget nyt og gøre det på en måde, der giver mening,« siger Jon Fuglsang. Projektet på Papirøen har altid været midlertidigt, og på fredag serveres den sidste portion street food på Papirøen. Men tendensen med gademad lever, og en del af stadeholderne fra Papirøen åbner i det nye marked i Boltens Gård.Planerne i den gamle festgård er netop et eksempel på, at street food bliver brugt til at skabe et nyt miljø i en ramme, der ellers mest er synonym med festlige fredage, øl serveret i plasticglas og vaklende stiletgang.Men madmarkederne kan også virke livgivende i kvarterer uden for centrum.»Markederne kan være med til at skabe noget identitet i kvarterer, hvor der ellers ikke er så meget andet end boliger. Og det kan kommunen efterhånden også godt se,« siger Bjørn Henrichsen.Det er teknik-og miljøborgmester Morten Kabell (Ø) enig i, og derfor vurderer han, at København kan rumme mere gademad.»Jeg tror, at der er plads til mange flere madmarkeder, hvis man spreder dem ud i byen.Men jeg er i tvivl om, hvor mange flere der er plads til i Indre By,« siger han.Borgmesteren håber derfor på, at nye madmarkeder vil blive spredt ud i byen frem for at klumpe sig sammen.»Der er mest brug for at få madmarkederne ud i de forskellige bydele, så vi får et bredere byliv, og det er i virkeligheden lidt fantasiløst at få madmarkeder til at ligge i Indre By,« siger han.asmr@berlingske.dk Fakta: DANSK STREET FOOD NU - OG I FREMTIDENSTREET FOOD OG MADMARKEDER I KØBENHAVNCopenhagen Street Food, Papirøen.Lukker fredag 16. dec.Torvehallerne, Israels Plads.Rebel Street Food, Cyklende madmarkeder Westmarket, Vesterbro.RESTEN AF LANDETCentral Street Food, Aarhus The Lighthouse, Aalborg Storms Pakhus, Odense Værftets Madmarked, Helsingør Viborg Street Food Aarhus Street Food.PLANLAGTE PROJEKTERBoltens, Indre København Esbjerg Street Food Mad med mere ved Bispeengbuen, København Den grønlandske handels plads, København Riggerloftet, Refshaleøen, København.VULKANSK ASKE, FORBUD OG POMMES FRITENS FORFADERStreet food er ikke et nyt fænomen. Tværtimod spiste indbyggerne i det antikke Grækenland små stegte fisk, de købte på gaden. Man har fundet madvogne i den vulkanske aske, der druknede byen Pompeji i år 79 e. Kr.I Romerriget var det de færreste fattige familier, der havde en ovn i deres eget hjem, og derfor solgte gadesælgere kikærtesuppe.Det ottomanske rige (nuværende Tyrkiet, red.) blev i 1502 det første sted, man legaliserede street food og satte det i system. Her var det særligt kylling og lam, der var på gademenuen.I den første del af 1700-tallet var street food forbudt i New York, men da forbuddet ophørte, blev der solgt østers, pretzels og pølser på gaden i The Big Apple. Salg af mad på gaden var en god måde at starte forretning i det nye land for immigranter.På gaderne i 1840ernes Paris blev der solgt stegte kartoffelskiver, og det anses som en tidlig form for pommes frites.Street fooden fik først rigtig fat i Thailand op gennem 1960erne, da befolkningen voksede i byerne, og senere i takt med landets turismeboom, hvor traditionen for nudler og snacks på gaden voksede yderligere.Kilder: newyorkstreetfood.com streetfoodinstitute.org.
Fredag lukker Copenhagen Street Food på Papirøen, men en del af stadeholderne åbner igen til sommer i Boltens gård, hvor et nyt madmarked bliver født. Vi har for alvor taget traditionen med gademad til os, og en del af forklaringen er autenticitet og håndværk.
Hver søndag aften på DR1 følger mere end en million tv-seere for øjeblikket Ann Eleonora, som hun foretrækker at blive kaldt, i Adam Prices nye tv-serie, ' Herrens veje'.Her spiller hun den søgende og spirituelle mor og hustru med en højt udviklet sjette sans og ubetinget kærlighed til den altdominerende provst og deres to sønner.Og på afgørende punkter er der ikke langt fra fiktionens Elisabeth til virkelighedens Ann Eleonora, hvor tro og søgen er en fællesnævner.»Jeg ville have meget svært ved at fungere, hvis jeg ikke havde en tro, og jeg er i daglig dialog med min gud,« siger den 51-årige skuespiller, der har været kristen og troende det meste af sit liv: »Fra jeg var ganske ung, har jeg vidst, at der var noget, der var større end mig selv, og det har nok været allermest udpræget, når jeg gik ved Vesterhavet hvor jeg er opvokset.Der er følelsen af guddommelighed måske allerstørst. Og jeg tror, der er en grund til, at mange får det godt af at gå en tur i naturen. Det er ofte dér, man får den ro, der gør, at man både kan kigge ind i sig selv, men også udad og opad, så at sige,« siger Ann Eleonora, der har sin rod i folkekirken, men understreger, at hendes tro ikke er ' dikteret af en protestantisk kirke'.»Min gud er voldsomt stor, og ham eller hende kan jeg lige så vel møde i en moské eller en katolsk kirke. Når jeg rejser, går jeg altid ind i kirker på min vej og tænder lys for mine døde og for de mennesker, der er i mine tanker,« siger Ann Eleonora, der også beder dagligt, selvom det ikke nødvendigvis er fadervor, hun folder hænderne til: »For mig er bøn ikke noget stort og kompliceret. Det er ligeså meget et ritual og en måde at indlede dagen på, hvor jeg takker for livet, får sendt positive tanker af sted og tænkt på nogle mennesker, der er i mit liv. Det element af tro og guddommelighed er med i min hverdag som en lige så naturlig ting som at sætte kaffe over om morgenen, eller drikke et glas vand,« siger skuespilleren fra ' Herrens veje', der frekventerer Kristkirken på Enghave Plads, Vesterbro i København, hvor hun bor med sin mand.Troen er personligLige så meget Ann Eleonora Jørgensen har brug for sin tro på, at noget er større end mennesket, lige så lidt har hun tilovers for dogmer og dem, der tager patent på den rigtige sandhed.»Min gud er en stor, altomfavnende gud, der har masser af humor og syn for, at mennesker er forskellige. Derfor kan du godt tegne mærkelige tegninger af min gud. Det har han ikke noget imod, og det kan han godt rumme.Han er fri for alle de dogmer, som de forskellige religioner gerne vil sætte sig på, og det er ikke ham, der har inddelt troen i klubber, det er mennesker.Så de kan gå rundt og tro, at de er lidt finere og lidt bedre end dem fra den anden klub. Det er naturligt at søge fællesskaber, man skal bare lade være med at kaste mudder på hinandens religioner, og gud går ikke op i, om vi kommer fra den ene trosretning eller den anden,« siger Ann Eleonora, der til gengæld mener, at tro er en personlig sag.Ny sæson af ' Herrens veje'»Der hvor troen bliver farlig, er, når den bliver til dogmer eller fanatisme.Både kristendommen, islam eller katolicismen kan blive afskyelig i det øjeblik, den bliver et korstog, hvor man vil mase religionen ned over andre, og når den begynder at dømme andre. Og der er nogle muslimer, der har ladet deres religion løbe løbsk i deres måde at forholde sig til andre mennesker på. Lige så vel som der er kristne og katolikker, der har gjort det,« siger Ann Eleonora Jørgensen, der mener, at som danskere er vi nødt til at ' værne om vores egne værdier': »Vores forfædre har kæmpet for vores samfund gennem århundreder.Vi har et rigt og godt og tolerant samfund. De mange kulturer beriger os, og det er også godt. Men samfundet fungerer efter regler, vi har sat, og hos os er de ikke defi-neret af en lov-religion, hvilket de heller ikke skal være. Vi har stærke værdier, som vi skal stå fast på og ikke må svigte: ligestilling mellem kønnene, ytringsfrihed og seksualiteten er noget, man selv vælger og ikke fordømmes for. Vores børn går i skoleklasser sammen, drenge og piger, og opdrages til gensidig respekt.Det er bare nogle eksempler.Og det vigtigste er, at vi hele tiden støtter hinanden i at være åbne, tolerante og rummelige over for hinanden og hinandens måder at være på, gøre tingene på og foretage valg på. Men man skal aldrig være rummelig over for andres religiøse fordømmelse eller for den sags skyld lave særregler af hensyn til religiøse dogmer. Vi skal være tydelige i vores egne værdier, og de skal ikke gradbøjes i hensynet til vores egne eller andres religiøse tanker,« siger Ann Eleonora, der allerede er i gang med at indspille anden sæson af ' Herrens veje', der efter planen skal sendes på DR1 i efteråret 2018.kse@bt.dk '' Der hvor troen bliver farlig, er, når den bliver til dogmer eller fanatisme. Både kristendommen, islam eller katolicismen kan blive afskyelig i det øjeblik, den bliver et korstog Ann Eleonora Jørgensen.Fakta: BLÅ BOGFødt d. 16. oktober 1965 i Hjørring Giftmed Rasmus Windfeld, som hun bor sammen med på Vesterbro i København Har datteren Carla fra et tidligere ægteskab med instruktør og teaterchef Emmet Feigenberg, og sønnen Osvald med sin nuværende mand.Oprindeligt uddannet som klinikassistent hos en tandlæge, men senere uddannet som skuespiller fra Statens Teaterskole i 1993.Har siden sin afgang haftengagement på en lang række teaterscener i København og Aarhus.Brød igennem til den brede offentlighed i tv-serien ' Bryggeren' 1996.HØJDEPUNKTER I KARRIEREN1 Udvalgte film: ' Sidste omgang', ' Italiensk for begyndere', ' Forbrydelser', ' At klappe med én hånd'. 2 Udvalgte danske tv-serier: ' Taxa' ' Forbydelsen, ' Lykke' og ' Herrens veje'. 3 Udvalgte udenlandske serier og film: ' Spice of Warsaw', ' Barnaby', ' Agatha y la tempesta', ' Alt det vakre'. 4 Modtog i 2001 en Robert for bedste birolle i dogme-filmen, ' Italiensk for begyndere'.Har modtaget en shooting star pris ved Berlin festvalen, den engelske filmpris Daggart og Lauritzen prisen for sine roller på teatret.
INTERVIEW ' Du må godt tegne mærkelige tegninger af min gud. Det kan han godt rumme,' siger Ann Eleonora Jørgensen, der taler med sin gud hver dag.
Absalon (1128-1201)Anlagde København - det påstod i hvert fald hans spindoktor, krønikeskriveren Saxo. Men selv om det ikke er rigtigt, mindes Absalon stadig som hovedstadens grundlægger. På et centralt sted i byen, Højbro Plads, er der opsat en statue af ham, ligesom han er placeret i forgyldt udgave på facaden af Københavns Rådhus.Så meget er imidlertid sandt, at Valdemar den Store omkring 1160 overdrager sin fosterbror og biskop af Roskilde, Absalon, en ø, der siden bliver til Slotsholmen. Her bygger Absalon sin borg, som bliver først Københavns og senere Danmarks politiske magtcentrum. Dengang blandede man politik og religion, og Absalon var en dreven magtspiller, der varetog landets udenrigspolitiske interesser. For eksempel gennem den nære forbindelse til paven i Rom og deltagelse i korstog.Christian IV (1577-1648)Byggede København, hedder det.Helt alene var han vel ikke om det, men som enevældig konge i renæssancen stod han som bygherre for nogle af Københavns mest berømte og elskede bygninger fra den tid som Rundetårn, Regensen, Børsen og Rosenborg Slot. Han anlagde en helt ny bydel, Christianshavn, og han udbyggede Slotsholmen med for eksempel Proviantgården og Tøjhuset. Indtægter fra blandt andet Øresundstolden gjorde ham til en af Europas rigeste fyrster, der nærmest kunne føre sin personlige udenrigspolitik. Men mod enden af hans regeringstid fossede pengene ud af statskassen, og under krige med Sverige mistede han ikke alene synet på sit ene øje, men også landområder og blev stækket i forhold til adelen.Ludvig Holberg (1684-1754)Ludvig Holberg kom til verden i den norske del af dobbeltmonarkiet.Men efter en række længere dannelsesrejser i udlandet blev København Holbergs by, og han har fået en naturlig plads ved siden af Adam Oehlenschläger ved indgangen til Det Kongelige Teater på Kongens Nytorv.I sine yngre dage var Holberg, der døde i 1754, en alsidig akademiker og professor ved universitetet.Men det er som en af de store skikkelser i dansk teater, Holberg for alvor har opnået sin placering i historien. Han var påvirket, naturligvis, af franske Molière, og af den italienske commedia dell'arte-tradition, men i sine komedier formår Holberg alligevel at skabe en stemning og en handling - en scene - vi flere hundrede år senere forbinder med noget særligt dansk.Bertel Thorvaldsen (1770-1844)Noget af det mest betydningsfulde ved Bertel Thorvaldsen (1770-1844) var, at den danske billedhugger tilbragte omtrent halvdelen af sit liv i Rom. Udviklingen og opgaverne gjorde ham til en af tidens mest beundrede billedhuggere. Livet igennem fejrede han ankomstdagen - 8. marts 1797 - som sin romerske fødselsdag.Det var i Italien, Thorvaldsen så lyset og blev en af nyklassicismens store europæiske billedhuggere. Han udførte også opgaver i København.Blandt de mest kendte er måske figurerne forestillende Kristus og de tolv apostle i C. F. Hansens domkirke på Frue Plads - og så blev Danmarks første egentlige kunstmuseum bygget til ham. På facaden kan man se en frise, der gengiver mesterens hjemkomst til København i 1838.Thorvaldsens Museum/ Rudohrlandt.Kamma Rahbek (1775-1829)Ikke mange kvinder fik i fortiden mulighed for at sætte et kanoniserende præg på København, men Kamma Rahbek er en af dem, der er fremhævet i årets Golden Days. Kamma Rahbek var en netværkskvinde, før nogen begyndte at kalde samvær dét. Den kultiverede og kunstnerisk begavede Kamma Rahbek samlede i sit og sin mands hjem guldalderens fremtrædende litterære personligheder, for i hjemmet kunne også kvinder - i hvert fald dem med personlige egenskaber og en styrke som Kamma Rahbek - tale med, og hun er beskrevet som det naturlige midtpunkt i de saloner, parret holdt i hjemmet, der siden er omdannet til museum, Bakkehusmuseet, på Rahbeks Allé på Frederiksberg.Carl Jacobsen (1842-1914)Carl Jacobsen var ikke kun søn af J. C Jacobsen, der grundlagde Carlsberg.Han var også en mand, der elskede kulturen og efter sigende omgav sig med tidens tænkere, kunstnere og videnskabsmænd. Derfor valgte han at bruge en del af sin formue på at forskønne byen - han skænkede blandt andet Ny Carlsberg Glyptoteket og ingen ringere end Den Lille Havfrue til København. Sidstnævnte angiveligt fordi han blev så tryllebundet af balletdanseren Fru Ellen de Plane, der optrådte som havfruen på Det Kongelige Teater. Sammen med sin hustru Ottilia Jacobsen stiftede han desuden Ny Carlsbergfondet, der havde, og stadig har, som sit fremmeste mål at støtte kunst og kultur, ligesom han stod bag et legat til udsmykning af københavnske pladser og haver. Og så var der jo øllet. Carl Jacobsen købte sig ind i byens beværtninger og hoteller, og der flyder det stadig ud af hanerne.Herman Bang (1857-1912)Voldene var faldet, og byen voksede i takt med industrialiseringen, og midt i den rivende udvikling levede tilflytteren Herman Bang. Han beskrev København, som han så den - blandt andet i »Stuk«, der handler om den over-fladiskhed, han mente, 1880ernes indbyggere udviste. Byen var også omdrejningspunktet i 28 »Smaabreve fra Kjøbenhavn«, som Jyllands-Posten trykte. Her fortalte Herman Bang provinsboerne, hvad der rørte sig i hovedstaden - fra Tivolis forlyster og kongelige bryllupper til modeanvisninger som »Handskerne bruges med Broderi og to Knapper. Det Sidste er aldeles nødvendigt.« I Nationaltidende tog han byens udvikling under kærlig behandling i en klumme, der principielt kunne have stået i en dansk avis anno 2017: »En hæsblæsende spekulation byggede et kvarter uden at tage andre hensyn end pungens.«.Liva Weel (1897-1952)Man behøver blot tænke på PH-sangen »Ta' og kys det hele fra mig« for at gætte, hvorfor Liva Weel er med i rækken af mennesker, der har præget København. »Se, hvad turisten ser, den navnløse by/ strømmen, som bærer København og dens ry. / De tusind cykelpi'r / et brus af nikkelstyr, / sikke pi'r, / ta og kys dem alle fra mig,« sang hun i hyldesten til byen.Olivia Olsen, som hun hed oprindeligt, voksede op på Vesterbro. Som 17-årig begyndte hun sin sanguddannelse, og fra 1918-1928 var hun en del af Scalarevyen. Dertil kom en række andre revyer og film - og et tæt samarbejde med PH, der gjorde hende til visesangerinde i sine meningsrevyer.Også danserestauranten Adlon i Nørregade frekventerede hun af og til.»Hun var byens konkyliesang, den københavnske klang,« som Berlingskes teaterredaktør, Jakob Steen Olsen, skriver i Golden Days' katalog.Egon Weidekamp (1921-2000)Var så langt fra en slumromantiker, som man kan komme.Socialdemokraten og overborgmesteren fra 1976-1989 var selv født og opvokset i en lille lejlighed på Østerbro med lokum i gården, og som politiker blev det en del af hans mission at få bugt med usunde og brandfarlige boliger. Hans helhedsplan fra 1977 gik ud på at gennemføre byfornyelse i området »den sorte firkant« på Nørrebro - byfornyelse betød i denne sammenhæng totalsaneringer i form af elementbyggeri og beton. Siden har der været bred enighed om, at saneringerne skabte charmeforladte boligkvarterer, hvilket betød, at man under byfornyelsen på Vesterbro i langt højere grad valgte at bevare de gamle boliger. Hans politik blev blandt andet beskyldt for at være »ungdomsfjendsk«, og efter kampe med »slumstormerne«, gav han bz'erne brugsret til Jagtvej 69. »De får et hus, og vi får fred,« udtalte han angiveligt.Jan Gehl (1936-)For nylig udtalte han her i avisen, at højhusbyggeri er »den dovne arkitekts svar på tæthed«. Til trods for at han rundede 80 sidste år, er Jan Gehl fortsat dybt engageret i Københavns udvikling, som han selv har været med til at påvirke gennem mere end 40 år. Han har blandt andet arbejdet med at forbedre byrum og skabe gode forhold for cyklister - ikke kun i København, men i byer verden over.Han fremhæver ofte, at det var mødet med hustruen Ingrid Mundt, der er psykolog, som fik ham sporet af, at byers kvalitet i høj grad afhænger af, hvorvidt man formår at skabe liv mellem husene. Blandt andet derfor er han kritisk over for højhusbyggeri, som han mener bryder med den menneskelige skala. Ud over sit virke som professor på Arkitektskolen har han været involveret i et hav af projekter fra Sydney til New York - hans firma »Gehl Architects« har kontorer i hhv. København, New York og San Francisco.kais@berlingske.dk tow@berlingske.dk 
Golden Days-festivalen sætter i år København under lup i anledning af, at byen fylder 850 år. Det sker bl. a. ved at fokusere på ti personligheder, der har sat hver sit markante aftryk. Fra Absalon over Liva Weel til Jan Gehl.
Nogle gange snyder de sig til en lur på kirkebænken. Andre gange forsøger de at tigge til højmesse eller kirkekaffe.Men de fleste gange kommer de blot for at låne et badeværelse eller for at oplade deres mobiltelefon.De mange hjemløse østeuropæere og romaer i Købehavn er velkomne i Vor Frue Kirke i den indre by. Hver morgen kommer de, nogle gange mange, andre gange få, mænd og kvinder, gamle og unge, nogle ikke meget mere end 16 år, for at tage imod domkirkens tilbud om strøm i stikket og vand i hanen.Domkirkens tilbud vidner om, at den som kirke har en helt særlig forpligtelse over dem, mange af de andre ikke vil lege med. Ikke mindst midt i en tid, hvor ministre, politikere, borgmestre og andet godtfolk har blæst til kamp mod udenlandske hjemløse. Senest har nye regler givet politiet beføjelse til at uddele bøder og rydde lejre, der bliver beskrevet som utryghedsskabende. Samtidig hastebehandler Folketinget et lovforslag med stramninger i forhold til ligeledes utryghedsskabende tiggeri og betleri.Andre kirker gør som Vor Frue Kirke og vælger at slå dørene op for gadens fremmede fugle.Om ikke på vid gab, så på et stort klem. Men nogle kirker oplever så store problemer med at have udlændinge hængende ud på deres udendørsarealer, at de vælger at politianmelde dem.Hver morgen bliver de hjemløse ved Vor Frue Kirke mødt af en medarbejder, hvis opgave er at modtage dem og som en slags morgenvagt holde øje med og sikre, at de ikke forstyrrer morgenandagten, og at ordensreglerne bliver overholdt. Kirken ansatte den første medarbejder til morgenvagt sidste år, og den har netop ansat endnu en på baggrund af de mange udlændinge, oplyser sognepræst Stine Munch.»Vi har ansat en ekstra medarbejder til at være der om morgenen, fordi vi oplever stort pres,« siger hun: »Vi har en forpligtelse til altid at hjælpe. Men det gælder sådan set ikke særligt romaer eller andre udenlandske hjemløse. Vi er altid åbne for en snak. Jeg skelner ikke mellem mennesker, der kommer og siger »hjælp mig præst«. Så vil jeg forsøge hjælp, det er jeg forpligtet til som kristen, og vi som kirke.« Men med hjælpen følger regler, understreger Stine Munch.»Vi er nødt til at begrænse det. Ellers fylder det for meget. Vi har både turister og andagtssøgende, så kirken er ikke en varmestue, hvor man kan sidde om eftermiddagen og se film på telefonen. Vi vil ikke have, at de hjemløse sover i kirken, den er ikke et herberg. Men vi vil gerne give oplysninger om, hvor de kan få et måltid ude i byen, og de er velkomne til at deltage i gudstjeneste,« siger hun.Derfor kan kirken heller ikke acceptere tiggeri til gudstjeneste eller kirkekaffe, hvilket »er sket«, som præsten formulerer det. Hun tilføjer, at kirken i nogle tilfælde hjælper østeuropæerne med en busbillet sydpå, senest en 17-årig mand, der var »rigtigt ked af det og gerne ville hjem«. Som morgenvagt spørger Jakob Heichelmann ikke til, hvad østeuropæerne laver i København.Om de samler flasker, tigger, leder efter arbejde eller noget helt fjerde, ved han ikke.»I dag er der ikke mange,« sagde han, da Berlingske kiggede forbi i går morges: »Men i går kom der i løbet af de to timer måske 40. Det afhænger meget af, hvad der sker ude i byen og vind og vejr. Under Distortion kom der næsten igen. Generelt er der ikke de store problemer med dem, når de er her. Beder vi dem om noget, hører de efter.« At kirken er åben for alle, kan de snakke med om i Mariakirken på Istedgade. Her har omkring et halvt hundrede udenlanske hjemløse deres gang i eller ved kirken, mest i morgenog aftentimerne. Ifølge sogne-og korshærspræst Anita Rohwer er langt de fleste østeuropæere.I kirken på Vesterbro kan de hvile på gulvet, ikke bænkene, i nogle af dagtimerne og igen i aftentimerne. De kan købe sig en kop kaffe, og kirken byder af og til på gammelt bagerbrød fra en af byens bagere.Præsten understreger, at de hjemløse skal forføje sig fra kirkegulvet, hvis der er kirkelige arrangementer. Men de er velkomne til gudstjenester, tilføjer hun. På samme måde tolererer kirken ikke vold eller tyvekoster i kirkerummet.»Hvis de kommer her i kirken med et fjernsyn eller en iPad, der åbenlyst er stjålet, er det farvel og tak. Vi er ikke en hælercentral. Skulle det komme til slagsmål, er det en kollektiv lukning. Det vil vi ikke være med til. Det skete for nylig, og da lukkede vi med det samme,« forklarer Anita Rohwer: »Vi forventer, at de rydder op efter sig foran kirken. Vi vil gerne have et godt forhold til naboerne.Ingen har glæde af, at Maria Kirkeplads ligner en svinesti.« Er I nogle af de udenlandske hjemløses eneste venner lige nu? »Ja, som kirke, lige i øjeblikket, er vi,« siger hun: »Lige nu er kritikken af de udenlandske hjemløse voldsom. Før var den rettet mod danske hjemløse.«.Store problemer for kirkerneHun forklarer, at der er langt flere tilbud til danske hjemløse. Blandt andet væresteder og herberger, som udlændinge ikke må benytte.Derfor tilbyder kirken om vinteren også nødherberg for hjemløse udlændinge.Ifølge Københavns biskop, Peter Skov-Jakobsen, er der i kirken »en naturlig tilbøjelighed til at hjælpe mennesker i nød«. Men, som han siger, så »er vi under et stort pres« pga. de mange udenlandske hjemløse.»Derfor bliver vi nødt til at sætte regler for brug af vores huse. Vi bliver nødt til at se mere på, hvor mange de er, hvor i byen de er, og dermed også, hvilke regler vi skal have. Et kirkerum må ikke blive en lejr,« siger han: »Men det er ikke noget jeg kan sidde her og fastsætte som biskop. Det er de enkelte menighedsråd og præsterne, der må afgøre det.Sådan er kirken indrettet. Men kirken skal være åben for alle. Virkelig alle.« De hjemløse skaber dog også store problemer for kirkerne. For en måneds tid siden kunne medarbejdere i Trinitas Kirke ved Rundetårn i den indre by berette, hvordan blandt andet romaer hang ud ved kirken, hvor de både sov og besørgede, samtidig med at det flød med pap, flasker, poser og madrasser. Til tider var de i højrøstede skænderier. Ikke mindst problemer med afføring første til, at kirken valgte at bekoste hepatitisvacciner til de medarbejdere, der om morgenen måtte rydde op efter romalejrene.På samme måde ved Sankt Johannes Kirke ved Sankt Hans Torv på Nørrebro. Her er der, som præst Paul Heden Friis formulerer det, »udfordringer« med de hjemløse. Akkurat som sidste år oplever kirken i år, at hjemløse for at få ly sover ved kirken om natten.I dagtimerne pakker de deres ting sammen og efterlader dem ved kirken. Præsten bekræfter, at de hjemløse er blevet politianmeldt.Men han har svært ved at forestille sig, at der dermed ikke fortsat vil være udlændinge ved kirken.»Vi har oplevet, hvordan de ignorerer vores kirketjenere, når de henvender sig til dem. De rydder ikke op efter sig. Ja, de tager de plasticsække, vi sætter op i skraldespandene,« fortæller Paul Heden Friis.ejs@berlingske.dk Hvis de kommer her i kirken med et fjernsyn eller en iPad, der åbenlyst er stjålet, er det farvel og tak. Vi er ikke en hælercentral.Anita Rohwer, sogneog korshærspræst, Mariakirken på Vesterbro.
De udenlandske hjemløse i København har ikke mange venner. Men kirken er en af dem. Som kirke kan den da også dårligt sige nej til dem. Nogle kirker tilbyder dem et sted at vaske sig og oplade telefonen. Andre lader dem hvile på gulvet. Men i hvert fald en enkelt kirke er blevet så træt af udlændinge på matriklen, at den har politianmeldt dem.
Nordhavn, Carlsberg Byen, Teglholmen, Enghave Brygge, Islands Brygge, Amager Strandpark og Amagerbro.Mange nye bydele skyder i disse år op i København. Men hvor skal man slå til, hvis man gerne vil have del i fremtidens boligguld? Nye tal fra boligsiden Boliga viser, at der er stor forskel på popularitet og pris i de nye boligområder.Eksempelvis sælges lejlighederne som varmt brød i Carlsberg Byen, mens det går noget mere sløjt bare et par kilometer væk på Teglholmen. For at finde svar på, hvad der skal til for at gøre en bydel attraktiv at leve i, er Berlingske Business taget på byvandring med Frederik Rovsing, boligøkonom og direktør i Boliga.Vi mødes i Carlsberg Byen, som ligger i smørhullet mellem Vesterbro, Valby og Frederiksberg.Nye facader blander sig med de historiske, gamle bygninger på industrigrunden, som har været lukket land for offentligheden i 160 år. Kraner tårner op i horisonten som dovne giraffer, mens byggestøv hvirvler rundt mellem containere og kulturarv.»Carlsberg Byen har den fordel, at det er en kombination af nyt og gammelt. På den måde får man foræret en masse sjæl, da man ikke skal skabe et nyt miljø helt fra bunden,« fortæller Frederik Rovsing, mens vi ser op på den oprindelige indgangsport til det gamle Carlsberg Bryggeri.Rundt omkring hænger store plancher med masser af mennesker og liv og hjælper fantasien lidt på vej. Der er stadig mere byggeplads end bydel over området, som kommer til at rumme omkring 3.100 boliger - heraf 2.500 ejerlejligheder, når bydelen står færdig i 2024.Aktuelt er der 121 ejerlejligheder til salg til en gennemsnitlig salgspris på 48.000 kroner per kvadratmeter. Og der er stor interesse for at få fingrene i de nye boliger, som i snit bliver solgt på 40 dage. Til sammenligning er den gennemsnitlige liggetid i hele Københavns Kommune 110 dage, mens den for nybyggede boliger fra 2015 eller senere er 360 dage.Vi bevæger os ned mod Campus Carlsberg og det 29 etager høje Bohrs Tårn, som åbner for beboelse i august. Her kan man få en smagsprøve på det pulserende byrum, som arkitekter og byplanlæggere ønsker at skabe for fremtidens beboere i Carlsberg Byen.Frederik Rovsing forklarer, at man med de over 10.000 studerende, som sidste år flyttede ind på professionshøjskolen UCC, fra begyndelsen har sikret, at der er liv i området og kunder til de mange butikker, cafeer og restauranter i stueetagen.Erfaringer fra fortiden»Det er en af de erfaringer, man lærte fra Ørestad,« siger han med henvisning til, at man her valgte at samle handelslivet i storcenteret Field's.Et valg, som den arkitekttegnede bydel præget af glas og stål stadig kæmper med, da det suger livet ud af gadebilledet.En anden vigtig læring, man har taget med sig i byplanlægningen, er fokus på diversitet i både boligmassen og den beboerskare, man ønsker at tiltrække.»Det er lykkedes at få skabt noget »hype« om Carlsberg Byen ved at give den kreative klasse adgang til området. Folk vil gerne have de lidt skæve vinkler, og når først de kreative rykker ind, vil alle de andre også være der,« siger Frederik Rovsing.Det så vi eksempelvis ske på det i dag så mondæne Vesterbro, hvor narkomaner, prostituerede og lommetyve først fik selskab af de unge og hippe kunstnertyper og siden af middelklassen. Også Nørrebro har i de senere år gennemgået det, som i fagsprog kaldes gentrificering - og presset priserne så højt op, at den kreative klasse er rykket længere ud ad Nørrebrogade til Nordvest.Vi kører mod Sydhavnen godt to kilometer væk, som huser de nye områder Sluseholmen, Enghave Brygge og Teglholmen. Ifølge By og Havn, der står for at udvikle området, skal det på sigt rumme 9.000 boliger og 22.500 arbejdspladser.Vi gør stop på Teglholmen, da det ifølge Boligas tal er her, det er sværest at få solgt de nye boliger. I gennemsnit tager det 477 dage, mens kvadratmeterprisen ligger omkring 42.000 kroner.Modsat Carlsberg Byen bor der allerede man ge mennesker i de moderne og lidt monotone bygninger, hvoraf en del ligger side om side med kontorbebyggelser.»Det giver et kedeligt nærmiljø for dem, som bor her. Om aftenen bliver det fuldstændig tømt for liv. Byplanlægningen er langt fra lige så god som i Carlsberg Byen. Der er slet ikke kulturtilbud, butikker og cafeer i samme udstrækning,« siger Frederik Rovsing, mens vi forsøger at finde læ for den kraftige blæst.Måske havde det hele set anderledes ud en lun sommerdag med mennesker langs kajen og kajakker i vandet. I stedet ligger fasttøjrede små motorbåde og vugger ensomt i takt, mens eneste umiddelbare tegn på liv er en mand, som træder ud fra en kontorbygning for at ryge en smøg.Selv om afstanden til Rådhuspladsen på papiret er næsten den samme fra Teglholmen og Carlsberg Byen, spiller netop beliggenheden en afgørende rolle, påpeger Frederik Rovsing.»Man er længere væk fra det mere pulserende liv i de etablerede bydele. Det ligger smukt med udsigt til vand, og det er også derfor, at Teglholmen kan trække de høje priser, som det trods alt gør. Men det er lidt kedeligt,« siger boligøkonomen.Et nøk nærmere centrum ligger Enghave Brygge med en gennemsnitlig liggetid på 238 dage og en kvadratmeterpris på godt 49.200 kroner.Bryggen er »hot«Tager man en tur over på den anden side af havneløbet til Islands Brygge, går det endnu hurtigere med at få solgt de nybyggede boliger.Her er den gennemsnitlige liggetid 133 dage og kvadratmeterprisen næsten 54.900 kroner.Bydelen udspringer fra det gamle »Bryggen«, som er koncentreret i den bynære ende omkring Njalsgade.»Islands Brygge kører rigtig godt. Det er et område, som har fået lov til at udvikle sig gennem en længere årrække med det populære havnebad og et charmerende miljø,« siger Frederik Rovsing.De absolut dyreste boliger finder man i Nordhavn, hvor prisen per kvadratmeter er knap 63.700 kroner. Også her har der været fokus på at kombinere nyt og gammelt ved at bevare hovedparten af de oprindelige bygninger i Århusgadekvarteret, som bliver bydelens primære handelsområde. Ifølge By og Havn forventes en lang stribe specialbutikker, supermarkeder og cafeer at åbne i løbet af 2017 og 2018.Men Frederik Rovsing påpeger, at det trods alt kun er en brøkdel af det gamle, som kommer til at stå tilbage, når hele bydelen engang er færdigudviklet med plads til op mod 40.000 nye beboere.»Nordhavn er meget godt positioneret, men alligevel også lidt isoleret,« siger han og understreger, at det med en gennemsnitlig liggetid på 212 dage går fornuftigt med salget i Danmarks i øjeblikket dyreste postnummer.De laveste priser på nybyggeri finder man på Amager, hvor man i snit skal give knap 42.000 kroner per kvadratmeter for en lejlighed i Amager Strandpark og knap 40.500 kroner på Amagerbro.Der er dog mest rift om boligerne tæt ved stranden, hvor liggetiden er på 148 dage, mens det tager 454 dage på Amagerbro.loka@berlingske.dk Når først de kreative rykker ind, vil alle de andre også være der.Frederik Rovsing, direktør, Boliga.Fakta: Her er det »hot« og »not« at købe bolig i de nye bydeleHvis du er på udkig efter fremtidens boligguld i nogle af Københavns nye bydele, som er under udvikling i disse år, er det en god idé at kaste et blik på både udbudspriser og omsætningshastighed i de forskellige områder. Selv om kvadratmeterpriserne ligger tæt, tager det eksempelvis næsten tre gange så lang tid at sælge en ejerlejlighed på Amagerbro som i Amager Strandpark, der sammen med Islands Brygge og Carlsberg Byen ligger i den »hotte« ende af skalaen opgjort i gennemsnitlige liggetider. Det viser tal, som boligsiden Boliga har trukket for Berlingske Business.Aktuelt er der 183 ejerlejligheder bygget i 2015 eller senere til salg i de nye bydele i København.Den gennemsnitlige liggetid er 360 dage og udbudsprisen pr. kvadratmeter godt 53.600 kroner.Fem gode råd fra boligøkonomen1 Vælg en lejlighed, der henvender sig til en bred køberskare. To-og treværelseslejligheder er yderst populære, fordi de både henvender sig til par, enlige og forældrekøbere.2 Gå efter lejligheder med altaner eller udendørsområder. De har en høj gensalgsværdi.3 Køb i de bydele, hvor der er tænkt grundigt over og lagt planer for, hvordan der skabes liv i området.4 Se på kvadratmeterprisen på de forskellige projekter for at sammenligne boligerne.5 Gå en tur i området, inden du beslutter dig for køb af bolig. Det er vigtigt, at du får en god fornemmelse for lokalområdet.Kilde: Frederik Rovsing, boligøkonom og adm. direktør i Euroinvestor. com, som blandt andet ejer boligsiden Boliga.
Tag med på byvandring og få boligekspertens bud på, hvad der gør et boligområde attraktivt, og hvilke af de nye bydele i København man skal gå efter.
I årevis har København nydt international anerkendelse som en af verdens bedste byer at leve i, og byens cykelkultur er nærmest blevet en attraktion i sig selv. Den grønne bevidsthed gennemsyrer tilsyneladende befolkningen, og da den spidssnudede frø samt spadsereturene på Amager Fælled blev truet af byggeplaner, rejste der sig en veritabel folkestorm.Det var imidlertid ikke en selvfølge, at København skulle udvikle sig i denne retning. Faktisk ligner nutidens København slet ikke den metropol, som byplanlæggerne og politikerne i 60erne så for sig som fremtidens storbyideal.I dag virker det nærmest utænkeligt, men området langs Københavns Indre Søer - Sankt Jørgens Sø, Peblinge Sø og Sortedam Dossering - skulle have været en del af en sekssporet motorvej, som et flertal i Københavns Borgerrepræsentation godkendte i 1959, og som lå på tegnebrættet helt frem til 1975.Projektet med navnet »Søringen« blev aldrig ført ud i livet, og i dag står Bispeengbuen tilbage som en enlig påmindelse om datidens ambitiøse fremtidsvision: Et København, hvor motorvejen gik tværs gennem byen til Vesterbro, der skulle huse hovedstadens trafikknudepunkt.For at gøre plads til det store vejnet, skulle husene rives ned og erstattes af højhuse.Mens København gik fri af moderniseringsbølgen, fik Stockholms betonglade byplanlæggere anderledes frie hænder til at føre deres vision ud i livet.»Det var ikke Luftwaffe og Royal Air Force, men byplanlæggerne der rev Stockholm ned.Det skete i 50erne og begyndelsen af 60erne,« fortæller den 81-årige arkitekt Jan Gehl: »De store projekter som Søringen kom for sent i Danmark.Man havde nået at udvikle en modstandsbevægelse, som gjorde det umuligt at føre dem ud i livet.« Jan Gehl blev uddannet som arkitekt i 1960 - midt i de store projekters tid - og har hele sit arbejdsliv kæmpet for en mere humanistisk byplanlægning.Ifølge Jan Gehl var det dog i høj grad københavnernes egen fortjeneste, at de store projekter blev standset. Borgerne tog aktivt del i debatten om byens fremtid - og de gik på barrikaderne, når de følte behov for det: »Der var en stor politisk bevidsthed i København - især miljøbevægelsen og BZ-bevægelsen satte spørgsmålstegn ved den teknokratiske betonkultur i byplanlægningen.«.ModstandsbevægelsenI en lille fjerdesalslejlighed i Lundtoftegade har Henny Jensen boet i 49 år. Hun har aldrig haft en opvaskemaskine. Til gengæld har hun de seneste 48 år til sin store beklagelse haft udsigt ud til den stærkt trafikerede Bispeengbue fra sin altan.»Jeg flyttede ind med tapetet, da bygningen stod klar,« siger 79-årige Henny Jensen, der husker, hvordan hun som barn »badede« i Ladegårdsåen, der i dag løber under Bispeengbuen og videre under Åboulevarden.Hvad tænkte I, da I hørte om planerne med at bygge Bispeengbuen? »Vi var dybt forargede over det. Vi havde jo allerede Nordre Fasanvej og Borups Allé, og der var rigeligt trafik i forvejen,« svarer Henny Jensen.Beboerne var ikke blot forargede - de gjorde alt, der stod i deres magt for at bekæmpe Bispeengbuen.Først var der underskriftsindsamlinger, og siden planlagde beboerne en demonstration på motortrafikvejens åbningsdag. Den plan fik kommunen dog nys om, så åbningen blev gennemført to timer tidligere end planlagt.Fredag 1. september 1972 kunne man på forsiden af Berlingske Tidende se, hvordan beboerne i højhuset på Lundtoftegade markerede åbningen af Bispeengbuen. Det skete med sorte flag og kranier samt et stort banner, der hang fra altanerne. I det øverste venstre hjørne af billedet kan man se Henny Jensens altan.Beboerne på Lundtoftegade og Borups Allé tabte slaget om Bispeengbuen, men i det lange løb vandt de den moralske sejr. Medierne skrev spalte op og spalte ned om sagen - ikke mindst nærværende avis, der i en leder kaldte det for »en katastrofal mangel på koordination« at bringe »trafikkens inferno« så tæt på byen, og »i forhold hertil er Lyngbyvejen den rene idyl. Den har dog med sit ørkenlandskab opnået en vis naturlig ynde.« I dag står Bispeengbuen over for en omfattende renovering, hvis den fortsat skal fungere som motortrafikvej. Det har fået politikere til at foreslå, at man river buen ned og bygger en tunnel i stedet.Spørger man Henny Jensen, er hun ikke i tvivl om, hvad der bør ske med Bispeengbuen.»I min drømmeverden skal den fuldkommen væk - men der skal ikke bygges, som der snakkes om i dag. Det skal være et friareal, som beboerne kan bruge. Lad os dog få åen op igen,« siger hun.Udviklingen venderSelv om flere af byplanlæggernes store projekter blev skrinlagt, var kampen om Københavns fremtid stadig langtfra afgjort til fordel for det grønne. Bilens indtog i byen blev set som noget uundgåeligt, og langt op i 70erne forsøgte man at mindske antallet af ulykker ved at føre en decideret cykelfjendsk vejpolitik.»Når vi har så gode cykelforhold i dag, skyldes det altså, at man sloges for det,« fortæller Jan Gehl.I dag virker det som en selvfølge, at omtrent 35.000 cyklister dagligt krydser Dronning Louises Bro. Ser man på udviklingen i et historisk perspektiv, ramte cykelkulturen i København dog et lavpunkt i 1980. Dengang satte Nørrebrogade bundrekord med under 8.000 daglige cyklister. Det fik borgerne til at gå på gaden i stort antal.»Der var virkeligt mange mennesker. Ikke engang nytårsaften kan man samle så mange mennesker på Rådhuspladsen,« siger Erik Hjulmand, der i dag er formand for Cyklistforbundets afdeling i København. Hans karriere som cykelaktivist begyndte imidlertid længe før. I 1979 deltog han i sin første cykeldemonstration og var siden med hvert år, indtil demonstrationerne ebbede ud midt i 80erne.»Det var både en demonstration for cykelanlæg og imod biler. Et slogan som ' Bilen ud af byen!' blev uden blusel fremført igen og igen,« fortæller Erik Hjulmand.Ifølge Jan Gehl var det midt i 80erne, at kurven knækkede, og udviklingen for alvor begyndte at gå i en anden retning. Det skyldtes især den stigende velstand, der blev investeret i omfattende byfornyelser med fokus på bedre leveforhold. »København har ændret sig meget siden 1980, da byen bestod af fattige studenter, junkier og pensionister,« siger Jan Gehl og fortsætter: »Før talte man om at tage i skoven hver søndag for at undslippe den overfyldte by. I dag er det den modsatte historie. Nu sidder de ude i Skovlunde og tager på søndagstur til byen for at se nogle mennesker.«.Det nye storbyidealPå mange måder er København og den humanistiske byplanlægning blevet det storbyideal, som andre efterstræber. Storbyer som Melbourne, Sydney, New York og Moskva bruger alle udtrykket »copenhagenizing«, og hvert år besøger adskillige borgmesterdelegationer fra hele verden København for at studere, hvordan byen er indrettet.»I dag er Københavns store problem, at den er blevet for dejlig. De unge vil gerne flytte ind, og de gamle vil ikke flytte ud. Derfor er det blevet et kæmpe problem for almindelige mennesker at finde et sted at bo,« siger Jan Gehl.Alligevel er kampen mellem det grå og det grønne - det modernistiske og det humanistiske - ikke slut i København, hvis man spørger Jan Gehl. Han har set sig sur på Ørestaden, som han kalder for en »stor skandale«. »Det er senmodernistisk byggeri opført på et tidspunkt, hvor vi egentlig vidste bedre. På den måde er det en fortsættelse af Gellerupplanen, Vollsmose og Bispeengbuen. Arkitekturen er lidt bedre, og de har tilføjet metroen, men filosofien er den samme,« siger han.I dag taler flere om at rive Vollsmose og Bispeengbuen ned. Tror du, vi kommer til at se en lignende debat om Ørestaden om 50 år? »Det er meget fristende at svare ja på det spørgsmål. I Amerika river de alt fra den periode ned, og herhjemme har vi fortrinsvist bygget det om, der var for hårdt og for voldsomt.Så ja, jeg tror, at der kommer revisioner.«.sifh@berlingske.dk Nu sidder de i Skovlunde og tager på søndagstur til byen.Jan Gehl, arkitekt.Fakta: Søringen1 Fra Hans Knudsens Plads til Vibenshus Runddel skulle den planlagte motorvej gå under jorden i en tunnel.Lyngbyvejen fik udbygget sin nuværende bredde som en del af projekt Søringen.2 Langs Tagensvej begyndte man at rive huse ned for at gøre plads til den planlagte motorvej.Da planerne blev droppet, valgte man at anlægge Amorparken og Fredens Park frem for at bygge nyt.3 Den sekssporede motorvej skulle gå langs Københavns søer, og ville inddrage mellem 30 og 40 meter af vandet.4 Det meste af Vesterbro op mod Hovedbanegården skulle efter planen rives ned for at gøre plads til et trafikknudepunkt for Søringen og en anden planlagt motorvej langs Sønder Boulevard.
I 1970erne var København ved at forvandle sig til en grå storby. Beboerne gik på gaden i protest og fik vendt udviklingen fra grå til grøn - sådan da, for kampen pågår stadig.
En række unge mennesker får egentlig på kort tid og med få ord sagt, hvad der er på spil og til diskussion denne lørdag eftermiddag ved Folkekirkemødet 2017, der i år foregik i Aarhus, i forbindelse med byens Festuge: " Ja, der er plads til folkekirken i fremtiden. Men den skal forny sig. Den skal følge med folket og blive bedre til at lytte.Og så skal den være knapt så højtidelig og mere forståelig." Deres udsagn bliver i form af en video vist på storskærm i Turbinehallen, hvor folk har sat sig ved runde borde, og hvor flere stole efterhånden må findes frem, da der bliver ved med at dukke nye deltagere op til Folkekirkemødet, der nu afholdes for anden gang. Sidste år foregik det i København i forbindelse med Himmelske Dage.I år er der to emner på programmet: Mennesket og kirken i fremtidens by og Den relevante gudstjeneste. Det er det første punkt, der trækker flest interesserede ind i den smukke hal fra år 1900. Tæt på havnen og mange af de nye byområder der netop skyder op i landets næststørste by i de her år." Cirka 5000 mennesker flytter til Aarhus hvert år, og der skal være plads til os alle sammen. Og noget af det, vi er optaget af, er at få kirken med som medspiller i byudviklingen, så den bliver en integreret del af lokalmiljøet," fortæller dagens første oplægsholder, stadsarkitekt Stephen Willacy.Han fremhæver blandt andet domkirkens køb af to nye pavilloner ved havnebydelen Aarhus Ø som et af de gode eksempler på, at kirken skal være der, hvor mennesker er." At få kirken ud i byen er en meget inspirerende tanke.Tænk også på ejeren af butikskæden Tiger, der købte en nedlagt kirke i København og som nu har skabt et spisested, der har fået karakter af et forsamlingshus. Han har skabt et fællesskab, som kirken kunne lære noget af - for den kunne da selv have gjort det," siger Stephen Willacy.Spørgsmålet om hvordan man skal være folkekirke i byen, er præcis dén opgave, som dagens næste oplægsholder har som sit fokus.Esben Thusgård er provst i Aarhus Nordre Provsti og leder af projekt " Kirken i byen", hvor han skal gentænke folkekirken, så moderne bymennesker kommer til at opleve den som en naturlig og nødvendig del af deres byliv.Og sådan er det langtfra i dag, siger han - men ansvaret for dén ud-eller afvikling ligger i høj grad hos kirken selv: " Den danske folkekirke er ganske enkelt en landsbykirke, der ikke er ankommet til det nye årtusinde endnu. Den er optaget af sognegrænser, regulativer og cirkulærer. Og så er den primært optaget af mødet med den enkelte - det individuelle, og alt for lidt af at være en del af byens liv, det fælles vi," indleder Esben Thusgård.Han minder om, at der faktisk er sket en udvikling andre steder, som folkekirken burde lade sig inspirere af - at landets kommuner har skiftet paradigme fra at tænke, at kommunen alene vide, hvad borgerne har brug for.Og nu i stedet træder lidt tilbage for at lade borgerne komme til." Hvad vil der ske, hvis man gjorde det samme i folkekirken og i højere grad arbejder på at få mere respons på sine aktiviteter fra andre end de trofaste? For eksempel høre, hvad tilflyttere til byen fandt interessant ved kirken. Og hvad de undrede sig over. For mig at se er denne samtale afgørende.For demokratisk legitimitet indhentes ikke ved afholdelse af valg til menighedsråd hver fjerde år. Den skal aflæses af den daglige aktivitet, af hverdagen." " Folkekirken må vende sig ud mod omverdenen og væk fra sig selv. Være optaget af livet i byen og udviklingen i samfundet. Det må derfor handle om ikke at proppe folk ind i kirkerne, for at de kan blive ligesom os, men om, at kirken må komme ud til folk i en samtale om det, der angår os dybest," konkluderer Esben Thusgård.Netop dén samtale og dét møde kan blandt andre Anton Pihl, der er næstformand i menighedsrådet ved Vesterbro Sogn, fortælle om. Her er kirken blandt andet udfordret af, at sognets mange unge har masser af fordomme omkring folkekirken, som de sjældent er medlemmer af." Derfor har vi det dogme, at alt, hvad vi laver, sker i samarbejde med andre, og at vi skal møde folk i øjenhøjde med det tab af kontrol, som det medfører. For vi har som kirke ikke en naturlig autoritet hos de unge, der er dybt sekulariserede, men spirituelt interesserede. Og efterhånden er der jo sket det fantastiske, at de siger ' min kirke' om lige netop uKirken på Vesterbro," fortæller Anton Pihl.Også sognepræst Karen Huus fra Gellerup Sogn i det vestlige Aarhus oplever en anderledes folkekirke-virkelighed end den, der har kendetegnet de gamle landsbykirker." Vi er ikke den store hvide kirke på bakketoppen. Vi er derimod mindretalsreligionen i et overvejende muslimsk område, og selvom statistikken viser, at der er tale om et område med stor sårbarhed og svaghed, så oplever jeg et stort fællesskab omkring at skabe en levende kirke i Gellerup, hvor vi deltager i alle de lokale aktiviteter." Mellem oplæg og fællessange er der afsat små pauser til snak ved bordene.Charlotte Hagelskjær har taget turen til Aarhus fra Stjær, der ligger små 20 kilometer derfra. Hun er trofast kirkegænger i sin lokale kirke og aktiv i Indre Mission." For mig at se er den store udfordring for kirken nok, at det er den samme gamle garde, der altid dukker op. Det handler selvfølgelig også om, at det er de ældre, der har tid til at deltage i de forskellige tilbud. Men jeg kan se, at der kommer flere, når man lægger aktiviteterne udenfor kirken.Så bliver det lidt mindre farligt at bevæge sig derhen, så det skulle man måske tænke lidt over." Ved bordet sidder også Kirsten M. Andersen, der er formand for Grundtvigsk Forum, som er blandt arrangørerne af Folkemødet." Folkekirken er jo blevet til i urbaniseringens begyndelse, og derfor er det vigtigt, at vi forholder os til kirkens rolle i dag, hvor verden ser anderledes ud. Samtidig er det kendetegnende for kirken, at den har at gøre med en indre relation, noget som er frisættende for den enkelte i mødet med Gud. Derfor møder vi i sekulariseringen ofte kirkens tilbageholdenhed i forhold til at tale om, hvad det kristne budskab betyder. Men det er vigtigt at få talt om i en fælles snak, som Folkekirkemødet er. Midt i byen og med åbne døre. For kirken skal ikke forskanse sig i et reservat, den skal sættes i spil mellem mennesker," siger hun.Noget, kirkeminister Mette Bock (LA) da også understreger i sit oplæg på mødet ved at sige: " Selvfølgelig er vi nødt til at tænke over, hvordan vi kan være kirke i nye sammenhænge.Ikke for kirkens skyld. Men for menneskenes skyld.".tulinius@k.dk Fakta: Folkekirkemødet 2017Åbent møde om folkekirkelige emner og udfordringer. Bag Folkekirkemødet står Landsforeningen af Menighedsråd, Indre Mission, Grundtvigsk Forum, Kirkefondet, Præsteforeningen, Dansk Diakoniråd, KFUM og KFUK i Danmark og FDF.Foregik i år den 26. august i Aarhus med to emner til diskussion samt afsluttende samtalekoncert med Marie Carmen Koppel i Skt. Lukas Kirke.De to emner: Mennesket og kirken i fremtidens by. Folk flytter til byerne. Hvordan spiller folkekirken sammen med en by i vækst? Betragtninger ved blandt andre kirkeminister Mette Bock, provst Esben Thusgård og sociolog Emilia van Hauen.Den relevante gudstjeneste. Hvordan kan en gudstjeneste sættes sammen, så den bliver endnu mere relevant? Indlæg ved blandt andre biskop Marianne Christiansen, professor Lars Qvortrup og digter Søren Ulrik Thomsen.
reportage Folkekirkemødet 2017 havde sat kirken i byen og senere gudstjenesten til debat. Men især det første punkt trak interesserede deltagere og fik cirka 300 mennesker til at diskutere, hvordan kirken skal være kirke i fremtidens by, hvor færre er medlemmer af folkekirken og fordommene mange.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret ' noget andet'.København er ikke kendt for højhuse.Tværtimod.Men københavnere og turister skal til at vænne sig til at se op med nye kvarterer som Nordhavn og Carlsberg. Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden.Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er 20 højhuse blevet opført i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser om fire planlagte højhuse. Sammenlagt har Københavns Kommune modtaget 157 klager over højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført.Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk. Så snart der er en åben plads, plastrer man den til med højhuse. Dem, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af 00erne var de eneste retningslinjer, der forelå på skrift, en såkaldt rådstueplakat fra 1795, der fastslår, at et den maksimalt tilladte højde på et hus hænger nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter.Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg. I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse i brokvartererne, der skygger for parker og lignende.Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo ovenpå hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området. Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell for brystet. I en kronik i Berlingske skrev borgmesteren om tårnet, at ' når vi bygger så højt, at huset kan ses fra store dele af byen, burde vi stille krav om større arkitektoniske kvaliteter'.Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den.Husene er ikke tænkt som enestående ikoner, men skal ses i et samspil med hinanden. Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk '' Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her Franz Dam, beboer på Nørrebro '' For at imødekomme den efterspørgsel, der er på boliger i byen, er højhuse nødvendige Flemming Steen Munch (V) '' Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt Morten Kabell, teknikog miljøborgmester (EL).Fakta: FaktaKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnHøjhuse opført inden for de sidste 10 år og på vej i Københavns Kommune Under opførelse Eksisterende Vedtaget rammelokalplan Lokalplan under udarbejdelse Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) Østerbro Axel Towers: Tre højhuse på mellem ca. 43 m -61 m Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) Vesterbro Christianshavn Christiansholm (Papirøen): Tre højhuse på 40 m (boliger) Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m Amager.
HØJHUSE For at imødekomme de mange nye borgere mere end fordobles antallet af højhuse i København. Men københavnerne klager, og borgmesteren forstår dem godt.
VELKOMMEN OMBORDBanker ens hjerte for dansk skibs-og krigshistorie, bliver man næppe skuffet, hvis man slår et smut forbi kajen ved Den Sorte Diamant. Her har National Museet i år besøg af den russiske fregat Shtandart, der er en 1: 1 kopi af et 1700-tals krigsskib - endda med dansk islæt. Da det originale skib i 1703 blev søsat, var det nemlig med Henrik Wessel - Tordenskiolds bror - ved roret som kaptajn. »Det er noget af et scoop, at man har muligheden for at komme ombord på en så enestående kopi af et krigsskib. Her får både børn og voksne med garanti én på opleveren.Og når det er Nationalmuseet, der står bag, kan man være sikker på, de ikke gør noget halvt, hverken i forhold til udstyr eller udklædning af besætningen,« siger Marie Myschetzky. Derfor byder fregatten Shtandart alle interesserede landkrabber velkommen ombord til en aften, hvor man både kan hjælpe matroserne med at laste skibet med krudt, kugler og proviant, se en kanon blive ladt og et sejl blive sat.Og så kan man blive meget klogere på skibets historie, og hvad det vil sige at drive et flydende museum sammen med skibets kaptajn Vladimir Martus.Hvor: Fregatten Shtandart, Søren Kierkegaards Plads 1 1219, København K Kl. 18.00 til 00.00.BYENS LYS FRA OVENMed sine gamle smukke bygninger og grønne irrede tage, er København uden tvivl en visuel fornøjelse at spadsere rundt i. Men hvorfor ikke benytte sig af lejligheden til at se den fra oven, når flere steder i byen stiller deres tårne til fri afbenyttelse på Kulturnatten? »Nu ligger Kulturnatten i oktober måned, og det betyder, at det bliver mørkt allerede kl. 18.00.Og derfor bør man ikke snyde sig selv for at nyde byen med alt sit lys fra oven,« siger Marie Myschetzky.Hun påpeger, at selv om flere af stederne også til dagligt har åbent for publikum, er det alligevel en unik chance for at nyde byen fra højden efter mørkets frembrud. Og når man tager in mente, at Kulturnatten i år kan præsentere 22 lysinstallationer rundt om i byen, vil der være rigeligt at se på samtidig. Det højeste tårn på listen sidder på Christiansborg, hvor der på Kulturnatten også er åbent for besøgende efter normal lukketid. På turen op i Vor Frelser Kirkes ikoniske, snoede tårn kan man foruden det gamle urspil også gå ind på loftet og få et sjældent kig på kirkerummets store hvælvinger oppefra. Fra Rundetårn i Indre by kan man besøge observatoriet og stille skarpt på stjerner og planeter på en forhåbentligt skyfri aftenhimmel. Også det nybyggede forskertårn, Mærsk Tårnet ved det Sundhedsvidenskabelige Fakultet på Nørrebro, summer af aktiviteter, og samtidig kan man helt ekstraordinært besøge tårnets øverste sal, hvor man fra femten etagers højde kan nyde en formidabel udsigt over de københavnske hustage.Hvor: Christiansborg slotstårn, Rundetårn, Mærsk Tårnet ved det Sundhedsvidenskabelige Fakultet og Vor Frelser Kirke. Kl. 18.00 til 00.00.FAGNØRDERIETS BERMUDA-TREKANTMed så mange arrangementer at vælge imellem, kan det være svært at nå det hele. Men hvis man virkelig vil have value for money og samtidig gerne vil slippe for at skulle halse byen rundt for at nå at opleve flere ting på aftenen, er Universitetsparken på Østerbro stedet at besøge. Her har Institut for Matematiske Fag, Kemisk Institut, Biologisk Institut, Datalogisk institut og Niels Bohr Instituttet slået pjalterne sammen og byder indenfor til en aften med masser af sjov med naturvidenskabeligt fortegn. »Her er alt samlet på ét sted, og det bugner af aktiviteter, hvor man også er blevet klogere, når man går derfra. De har skabt en naturvidenskabelig trekant i et ydreområde, hvor man kan bruge timer på at nørde helt igennem. Så hvis man har en faglig interesse, så er Universitetsparken stedet, man skal tage hen. Og så er det de studerende selv, der viser frem - og deres engagement er smittende,« siger Marie Myschetzky, sekretariatsleder fra Kulturnatten. På Institut for Matematiske Fag kan man gå på mysteriejagt - a la Cluedo -eller blive klogere på kvantematematikken eller gambleres irrationelle adfærd, mens man på Niels Bohr Instituttet kan få en snak med forskerne om bl. a. nano-og partikelfysik. På Kemisk Institut kan man selv blive forsker for en aften, når de slår dørene op for skummende, brændende og eksploderende forsøg, publikum kan deltage i.Hvor: Universitetsparken, 2100 København Ø, Kl. 18.00 til 00.00.KOM MED IND BAG FACADENDet er ikke kun Københavns store museer og attraktioner, der er et besøg værd på Kulturnatten. Også mange af de små museer, der til dagligt er drevet af frivillige ildsjæle, byder velkommen indenfor. Her er der rig mulighed for at blive klogere på særlige nedslag i Københavns historie. Bl. a. kan man kigge forbi Nyboder Mindestue, hvor der vil blive fortalt om hverdagslivet i de små, gule sømandsboliger. Som noget særligt i år åbner en ny museumsudstilling om besættelsen af København under Anden Verdenskrig for offentligheden på Kulturnatten. På det hyggelige Brumleby Museum vil der være historiefortælling i alle rum, inden man slutteligt kan købe sig et måltid mad, som oldemor ville have lavet det. »Ved de små steder rundt om i byen kan man forvente at få en god historie, fordi de drives af frivillige, der virkelig brænder for stedet. Flere af stederne har normalt begrænset åbningstid uden for Kulturnatten. Derfor er det oplagt at besøge noget, man normalt ellers ikke kan se,« siger Marie Myschetzky. Hvis idéen om at besøge steder, der normalt ikke vises frem, tænder én, har man også mulighed for at aflægge Amalienborg Snedkerværksted et besøg. Her kan man få en snak med håndværkerne, der til dagligt pusler med at restaurere og vedligeholde møblerne fra de kongelige gemakker.Hvor: Brumleby Museum, Nyboder Mindestue, Amalienborg Snedkerværksted, Kl. 18.00 til 22.00.FODBAD I BIKSEMADSelv om det er over sengetid for de mindste, når Kulturnatten afvikles, skal de ikke snydes for en særlig oplevelse. Derfor inviterer Vesterbro Bibliotek og Kulturhus inden for til en aften ind i forfatter Jakob Martin Strids (billedet) univers. Han er kendt for bøger som "Mimbo Jimbo" og "Den Kæmpestore Pære" og er et garanteret hit hos de yngste. »Det er min erfaring, at bibliotekerne generelt er sindssygt gode til at få engageret ungerne. De ved præcis, hvad der tænder de små, og hvad der rører sig inden for deres målgruppe. Bibliotekarerne er rigtig gode til at tale med børnene, og lige med hensyn til Jakob Martin Strids univers vil genkendelsens glæde også gøre det til en rigtig god oplevelse for de mindste,« siger Marie Myschetzky. Hele biblioteket er lavet om, så man på alle måder træder ind i Strids univers. Her kan man tage fodbad i biksemad, bore huller i oste eller hygge i bamselæsehulen. Derudover vil der være énmands cirkus, et vaskeægte Stridorkester og kæmpe pæreskattejagt helt i tråd med bøgerne - for pæreren er endda i den rigtige størrelse.Hvor: Vesterbro Bibliotek og Kulturhus, Lyrskovgade 4 1, 1758 København V, Kl. 18.00 til 22.00.temasektion@jp.dk 
Efterårsferien står for døren, og traditionen tro bliver den skudt i gang af den årlige kulturnat. I alt er der mere end 220 arrangementer, og vi har fundet fem, der den 13. oktober viser København fra hver deres nye side.
De gør det på besøg i kirkerne sydpå i ferierne, og nu gør de det også i kirkerne herhjemme.Danskere har gennem årene taget den katolske skik med at tænde et levende lys eller to i kirken med hjem fra Sydog Mellemeuropa, og nu er der for første gang blevet sat spot på omfanget af lystænding i danske folkekirker.Således når en ny opgørelse foretaget af Københavns Stift frem til, at der i cirka halvdelen af stiftets 106 kirker er mulighed for som besøgende at tænde lys. Nogle gange bliver de levende lys ledsaget af en bøn, måske for en pårørende, andre gange afløser lysene bønnen, og andre gange igen bliver de tændt for at mindes afdøde.I en kirke som Jesuskirken i Valby i København er besøgende ifølge sognepræst Sørine Gotfredsen mere end velkomne til at tænde et lys, hvilket de i øvrigt har haft mulighed for at gøre i flere år. Ofte gør de det i forbindelse med gudstjeneste, men folk finder også vej til kirkerne i København på andre tidspunkter.Sørine Gotfredsen ser skikken med at tænde lys i kirken som udtryk for en større tendens, hvor det ellers så protestantiske og lutheran ske Danmark lader sig inspirere af katolicismens mere farverige og sanselige skikke.Samme vurdering kommer fra Københavns domprovst, Anders Gadegaard. Han taler om, at »vi tilbageerobrer nogle af de fromhedsudtryk, der tidligere fandtes, og giver dem et protestantisk indhold«. Ifølge Sørine Gotfredsen »har man i katolicismen en meget gammel tradition for, at budskabet også skal sanses«. »Gennem udsmykning, røgelse og dermed også den udbredte brug af levende lys. Det har man ikke i vores kirke, den lutherske, her er traditionen, at forkyndelsen alene skal ske gennem ordet - her skal man ikke sidde i kirken og blive distraheret af alle mulige indfald og indtryk,« siger hun: »Det handler ikke så meget om en teologisk forskel, mere om forskelle i, hvordan troen skal forkyndes i kirken.« Var det ikke alt dette, Luther og Reformationen gjorde op med? En reformation, som vi i år fejrer 500 års jubilæum for? »Jo, men der er flere tegn på, at det vender tilbage. Der er lystænding, der er pilgrimsvandring, hvor mennesket vil ud at mærke det religiøse - ikke bare få det fortalt, men sanse det,« vurderer Sørine Gotfredsen.»Der er måske ved at opstå en mæthedsfornemmelse i forhold til den intellektuelle forkyndelse.Det vil vi komme til at se mere af de kommende år - væk fra den nøgne og intellektuelle forkyndelse som hos Luther, mere sanselighed. Brødet til nadver skal være lækkert, altervinen skal smage godt, den slags,« tilføjer hun.Anders Gadegaard forklarer, at »religiøsitetens synlige udtryk har fået en genkomst«. »Det er ikke længere tilstrækkeligt, at udtrykket udelukkende ligger i ordet. Det skal suppleres med synlige tegn og udtryk,« vurderer han.Kirken reagerer på folkets behovKirkeekspert og lektor ved Københavns Universitet Hans Raun Iversen ser udviklingen som udtryk for, at kirken som folkets kirke reagerer på de folkelige behov.»Og i folkedybet er der to ting, der hersker i øjeblikket. Det ene er, at det skal være til gavn for mig. Det andet er, at man skal kunne gøre det selv. Altså individualisering og participation.Man vil ikke bare sidde på sin flade i kirken og høre på præsten,« siger han: »Alle de nye initiativer i folkekirken, og dem er der godt nok mange af, lige fra jazzgudstjeneste til meditation, handler om, at kirken stiller et rum og en ramme til rådighed og måske også en løs liturgi. Her kan du så gå ind og gøre det på din måde. Som når du går ind i kirken og tænder et lys.« På den måde minder folkekirken ifølge Hans Raun Iversen om så mange andre store statslige kulturinstitutioner i dag. Engang stillede de ting til skue, nu er de mere deltagerorienterede.»De har hver især et formål og et budskab.Det Kongelige Teater tror på den klassiske kunst, balletten og så videre. Det vil teatret gerne ud med og berige os med. På samme måde som folkekirken vil berige os,« fortæller Hans Raun Iversen: »Læg mærke til, hvordan mange i dag behandler kirken, som de behandler en udstilling.Når de kommer i den, tænker de, at det var da meget godt, men det betyder ikke, at de kommer igen næste gang. Man kommer jo heller ikke på Louisiana en uge efter, at man var der om søndagen. Vi bruger folkekirken som et eksistentielt, kulturelt tilbud. Derfor reagerer kirken på mange måder som en kulturinstitution.« Kirkeeksperten oplyser, at det ikke er udtryk for en egentlig kirkelig strategi eller plan, når nye skikke og initiativer bliver taget i brug.Det handler alene om praksis, som først den ene, så den anden synes godt om, og til sidst bliver det praksis.»Det er ikke sådan, at vi nu skal til at være halvkatolske eller noget,« siger Hans Raun Iversen.Hele kirken fyldt med levende lysI Eliaskirken på Vesterbro i København fortæller præsterne Birgitte Kvist Poulsen og William Salicath, at mens nogle besøgende blot stikker hovedet forbi for at tænde fyrfadslys, der som i så mange andre købehavnske kirker er gratis, gør andre det i forbindelse med gudstjeneste.»Teologisk er der ikke noget i vejen for det,« forklarer William Salicath og tilføjer, at hele kirken bliver fyldt med levende lys, når der er natkirke.Birgitte Kvist Poulsen forklarer, at Eliaskirken i forbindelse med novembers allehelgensgudstjeneste tilbyder besøgende uden sognemæssig tilknytning til kirken, at de inden gudstjenesten kan aflevere navne på kære, de har mistet i løbet af året, hvorefter disse navne vil blive læst op i løbet af gudstjenesten sammen med navne på lokale sognebørn, som er gået bort det forløbne år.Ifølge Birgitte Kvist Poulsen er det endnu et eksempel på, at nye skikke finder vej til kirken.Domprovst Anders Gadegaard forklarer, at lysene fandt ny vej til de danske kirker for omkring 30 år siden. Han erindrer, hvordan der i sin tid var stor debat og diskussion om den første såkaldte lysglobe i Vor Frue Kirke i Indre By. Senere var han selv med til at få opstillet en i Sions Kirke på Østerbro, og i dag er de levende lys »bredt accepterede«, som han siger.»Der er en tendens til, at når man kommer ind i en kirke, vil man gerne foretage sig noget.En måde at ytre sit gudsforhold eller sit religiøse forhold på. En synlig ytring i stedet for, at man blot vender sig ind i sig selv og beder en bøn for sig selv,« fortæller Anders Gadegaard.Domprovsten forklarer, at der i Danmark ikke som i landene sydpå bliver tændt lys for helgener. Men det kan, som han siger, »være for en afdød, en kær ven, eller hvad man lægger i det«. »Luther sagde, at man skulle bruge de fromhedsudtryk, der gavnede troen,« siger Anders Gadegaard.Hvor går grænsen for dig i en protestantisk kirke? »Man kan godt bede til et ikon af Jesus. Hvad er forskellen mellem et ikon og en altertavle? Så længe der er tale om Kristus-symboler, må de gerne komme fra den katolske eller ortodokse verden. Men for mig går grænsen ved helgener og Jomfru Maria,« siger domprovsten, der har svært ved at se en fremtid med røgelse og processioner for sig i folkekirken.Samme melding kommer fra Sørine Gotfredsen.»Der vil måske være nogle få lutheranere, der kan have noget imod det her, men langt de fleste har det fint med det. Det er ikke en tilbagevenden til den store og sansende katolicisme,« siger hun.ejs@berlingske.dk Brødet til nadver skal være lækkert, altervinen skal smage godt.Sørine Gotfredsen, sognepræst i Jesuskirken, Valby.Fakta: LYS Lystænding i kirkerne i Københavns StiftProvstier og andel af kirker i hovedstaden, hvor lystænding er mulig: Vor Frue-Vesterbro Provsti: Mere end halvdelen.Amagerbro Provsti: Cirka halvdelen.Amagerland Provsti: Cirka hver tredje.Frederiksberg Provsti: Mellem 25 og 33 procent.Bispebjerg-Brønshøj Provsti: Ni ud af ti kirker - samt Emdrup Kirke, hvor det dog kun kan lade sig gøre én dag om året.Nørrebro Provsti: Syv ud af ti.Valby-Vanløse Provsti: Otte ud af ti.Holmens-Østerbro Provsti: Ikke oplyst.Bornholms Provsti: Ikke oplyst Kilde: Københavns Stift.
Det er nu muligt at tænde et levende lys for afdøde i rigtigt mange af de københavnske kirker. De levende lys vidner om, at de mere sanselige og fysiske elementer kendt fra katolicismen i stigende grad finder vej til den danske folkekirke.
Al magt til vulvaenPå Teater Grob kan du under CPH Stage opleve et re-run af den anmelderroste forestilling ' Hår på den', som første gang havde premiere i 2015 i samarbejde med Teater Frit Fald. Forestillingen præsenterer en række kvindefigurer (superheltinde, slikkepindeprinsesse, Barbie-prinsesse osv.), som hver især pukler med den nær ved umulige opgave, de er blevet stillet: at konstruere en tidskapsel, hvori den moderne kvinde, hvem hun så end er, fremstilles.' Hår på den' spillede for fulde sale i 2015 og vandt årets særpris ved Reumert-uddelingen i 2016. Politiken gav fem hjerter og kaldte forestillingens gennemslagskraft for intet mindre end »manende pussy power-anarki« som ultimativt bud på den frie, moderne kvinde: »Frem for den enkeltes slukørede afmagt står den på fælles aktion. Meget passende hugger de simpelthen hul i scenen: Forestillingen har hul igennem til en komisk kussekraft«, lød det fra Politikens teateranmelder Monna Dithmer.Hår på den. 31. maj-6. juni. Teater Grob, Kbh. N. Billetter: 40-185 kr.WWW grob.dk.Opvisning i lavt selvværdDramatikeren Christian Lollikes teater, Sort/Hvid, er kendt for at skabe kontroversielle forestillinger, som konstant forsøger at rykke ved opfattelsen af, hvad scenekunst kan og skal, må og ikke må.' Opvisning i lavt selvværd' er ingen undtagelse.I forestillingen udleverer de fire nøgne skuespillere de mest skamfulde tabuer, største utilstrækkelighedsfølelser og mest forvrængede opfattelser af egne kroppe. Trods dens talrige udlægninger af mindreværd kan forestillingen ses som en slags kollektiv terapi, hvor menneskekroppens mangfoldighed hyldes, og menneskets indimellem absurde forhold til egen og andres kroppe udstilles - med alt, hvad det ellers kan indebære af følelser inden for et kaotisk spektrum af had, kærlighed, skamløshed og tunge ammebryster.' Opvisning i lavt selvværd' blev opsat første gang på Sort/Hvid sidste år og inkasserede fire hjerter i Politiken. Teateranmelder Monna Dithmer kaldte den en »skamløst underholdende« forestilling, som blev gjort sitrede levende af de fire skuespillere Kitt Maiken Mortensen, Xenia Noetzelmann, Peter Flyvholm og Anders Mosslings aldeles korporlige demonstration af egne fejl og mangler. I år gør de fire skuespillere comeback med om muligt endnu længere skamlæber, mere ildelugtende fodsvamp og endnu kortere penis end sidste år.Opvisning i lavt selvværd. 3.-4. juni. Sort/Hvid. Staldgade 26-30, Kbh. V.Billetter: 40-125 kr.WWW sort-hvid.dk.Ryk frem i overvågningsbussenVi lever i en tid, hvor ord som cyberangreb, PGP-værktøjer og privatlivspolitik hvirvler rundt om os. I forestillingen ' Omniprescence' stilles der skarpt på livet i et digitalt overvågningssamfund, og hvilke konsekvenser det kan have for os mennesker. Kunstnerkollektivet Kassandra Productions har skabt forestillingen, der fungerer som lige dele performance og datasikkerhedsworkshop.Forestillingen foregår i en (omni) bus, på forskellige pladser i byrummet, hvor der vil være workshops a cirka en times varighed. Her lærer publikum blandt andet om it-sikkerhed og beskyttelse af privatliv på nettet.Omniprescence. 31. maj - 8. juni. Højbro Plads, IT-Universitet, Nytorv og Ofelia Plads. Billetter: 60-120 kr.WWW cphstage.dk.Flødeis på glatisSkuespiller, instruktør og klovn Paolo Nani har i over 25 år underholdt verden over med sin klovnekunst.På årets CPH Stage optræder Nani blandt andet med klovneforestillingen ' Jekyll on Ice', der foregår udendørs i Lorrys Have ved teatret Riddersalen på Frederiksberg.Her kommer klovnefiguren Jekyll, der har en forkærlighed for at spille luftguitar og puste balloner op, på overarbejde med sin lille flødeisvogn med indbygget festudstyr, hvorfra han sælger isvafler på sin helt egen måde. Forestillingen er gratis og egnet for børn og alle andre, der deler Paolo Nani og Jekylls glæde ved klovneri.Jekyll on Ice. 2.-3. juni. Lorrys Have, Riddersalen. Allégade 7-9, Frederiksberg.Fri entré.WWW riddersalen.dk.Flygtning med vr-brillerHvordan er det at være ung syrisk flygtning? Det forsøger flygtning og asylansøger Marwan Arkawi at give publikum svar på i forestillingen ' We Who Live Backwards', som Sort/Hvid præsenterer i samarbejde med svenske Dramaten og Osynliga Teatern.Svaret på førnævnte spørgsmål skal ikke primært gives med ord, det skal gives ved at iklæde publikum virtual reality-briller og høretelefoner, så de på egen krop kan opleve, hvordan Marwan Arkawis flugtrute fra Syrien til Sverige så ud, lugtede, hørtes og føltes.Som en personlig dokumentar set fra et indre perspektiv. Forestillingen er på engelsk.We Who Live Backwards. 31. maj -4. juni.Sort/Hvid. Staldgade 26-30, Kbh. V.Billetter: 40-125 kr.WWW sort-hvid.dk.Tak for sidst, Aarhus!Hvad gør man, når man er en anerkendt koreograf, som ikke får de støttekroner, man havde håbet på? Først beklager man sig, så siger man stop, og så laver man en fuckfingerrækkende danseforestilling ud af det. Det er, hvad koreograf og moderne danser Palle Granhøj sådan cirka har gjort, efter at han sidste år så sig nødsaget til at lukke sit prisbelønnede danseteater Granhøj Dans i Aarhus efter 27 år.Palle Granhøj ikke bare lukkede, men smækkede gevaldigt med døren, efter Statens Kunstfond stoppede med at støtte teatret, og Aarhus Kommune ikke ville træde til med en permanent støttebevilling.Dem, man elsker, tugter man som bekendt, så Palle Granhøj rykkede til København og skabte blandt andet danseforestillingen ' Rethink FUCK - With love to Aarhus', som nu bliver vist under CPH Stage.Forestillingen kan med Granhøjs egne ord ses som et »øjebliksportræt på baggrund af et akut behov for at få udtrykt ophobede følelser«, og den er en gentækning af flere af Granhøjs tidligere forestillinger, som her bliver sat sammen på ny. Med sig på scenen har Palle Granhøj en række dansere og performere fra sit kompagni. Forestillingen er på engelsk.' Rethink FUCK - With love to Aarhus.3.-4. juni. Teaterøen. William Wains Gade 11, Refshaleøen, Kbh. K.Billetter: 50-65 kr.WWW teaterøen.dk.Den evindelige publikumshostenDen der person blandt publikum, som altid giver sig til at harke som en anden galning, så snart den mest følsomme del af skuespillerens monolog eller violinsonaten går i gang.Publikumstypen, der ville få pianisten Keith Jarrett til decideret at udvandre fra sin egen koncert i kunsterforpint raseri.Den, og mange andre publikumstyper, har Vesterbro-teatret Forsøgsstationen sat sig for at undersøge og lydliggøre i forestillingen ' Lyden af publikum'.Lydværket er skabt i samarbejde med Odin Teatret som en del af EU-projektet ' Caravan Next', der handler om at skabe samhørighed mellem vidt forskellige grupper af mennesker i et lokalområde gennem kunstneriske aktiviteter.Forestillingen undersøger publikums lydelige identitet i teatret, og lydværket er skabt af komponisten Peter Bruun.Værket er skabt udelukkende af lyde fra et publikum bestående af 50 lokale borgere fra Vesterbro, som opfører den særlige reallydsoplevelse på scenen med hjælp fra dirigent Erik Jakobsson.Lyden af publikum. 1.-2. juni kl 18.30.Forsøgsstationen, Sønder Boulevard 81, Kbh. V.Der er fri entré, men pladser reserveres på WWW cphstage. billetten.dk.ibyen@pol.dk 
Teaterfestivalen CPH Stage er lige om hjørnet, og over tolv dage brager, danser, spiser, taler og tuder scenekunsten sig frem overalt i byen. Med 120 forestillinger og mere end 50 spillesteder er årets program en svimlende størrelse. Ibyen guider til 7 forestillinger, du ikke må gå glip af.
SKAL FOLKEKIRKEN drive mission i Danmark? Er det præsters opgave at omvende muslimer? Disse og lignende spørgsmål er blevet rejst i den offentlige debat i forbindelse med et spørgsmål stillet af Marie Krarup (DF) til kirkeminister Mette Bock (LA).Det mest interessante spørgsmål er imidlertid ikke, hvorvidt det er folkekirkens opgave at drive mission. Det er der så bred opbakning til, at man i dag vel nærmest kan tale om en folkekirkelig konsensus. Det interessante spørgsmål er derimod, hvad vi præcist forstår ved ordet mission, og hvordan denne mission konkret kommer til udtryk. Selvom mission er kommet tilbage på dagsordenen i folkekirken, så mangler vi et fælles teologisk sprog for mission samt gode praksisser, der er teologisk funderet og tilpasset den danske kontekst.I samtalen om mission må vi spejle os i de internationale erfaringer. Mange steder er man langt foran os, hvad angår teologisk refleksion og kirkelig praksis, når det gælder mission, og med globaliseringen er vi kommet tættere på udviklingen i resten af verden. Når vi i disse år for eksempel oplever, at mange iranske asylansøgere og flygtninge bliver kristne i Danmark, så hænger det sammen med, at der har været en regulær vækkelse i Iran de seneste årtier, som har bredt sig hertil med de senere års migration fra Mellemøsten til Europa. Lokal mission og global mission er i dag to sider af samme mønt.De internationale missionserfaringer kan vi hente hos de folkekirkelige missionsselskaber og de økumeniske organisationer, blandt andet Kirkernes Verdensråd, som folkekirken er medlem af.Mission betyder sendelse. Kristen mission har sit udspring i den treenige Gud selv, som sprængte alle grænser og sendte sin egen søn til verden. Mission er altså først og fremmest Guds grænsebrydende sendelse til verden gennem Jesus Kristus.Om sin egen sendelse siger Jesus med reference til Esajas' Bog: " Han har sendt mig for at bringe godt budskab til fattige, for at udråbe frigivelse for fanger og syn til blinde, for at sætte undertrykte i frihed, for at udråbe et nådeår fra Herren." (Luk. 4, 18-19). Jesu liv, død og opstandelse havde altså til formål at fuldføre denne mission, som omfatter hele mennesket. Diakoni såvel som forkyndelse er integreret i Guds mission.Det er denne mission, som vi inviteres til at tage del i, når Jesus siger: " Som Faderen har sendt mig, sender jeg jer." (Joh. 10, 10). Kirken ejer ikke selv missionen, og det er ikke i sig selv et formål med mission, at kirken skal vokse. Derimod er kirken sat i verden som et redskab til at opfylde Guds mission. Eller som det ofte formuleres på mere programmatisk vis: " Det er ikke Guds kirke, som har en mission i verden, men missionens Gud, som har en kirke i verden." Denne forståelse af mission bør ligge til grund for, hvordan mission finder sted i praksis i dag. Når præster eksempelvis spørges, om de mener, det er deres opgave at omvende muslimer, så må svaret være nej. I Det Nye Testamente er det ikke mennesker eller kirken, men Gud, som er subjekt, når omvendelse bruges som transitivt verbum (at omvende nogen). Når mennesker er subjekt, så tales der refleksivt om menneskets egen omvendelsesproces (at omvende sig).Det leder til en anderledes opfattelse af ordet mission end den, man ofte møder hos almindelige danskere og i medierne.At være missionær handler ikke om at overføre sin egen tro til andre, men derimod om at være formidler af et direkte møde mellem den enkelte og Gud. Det andet menneske må møde Gud på sine egne præmisser, for eksempel hvad angår sprog og kultur.Her ligger en væsentlig forskel mellem omvendelse i henholdsvis kristen og islamisk forståelse. En omvendelse til islam vil uvægerligt føre til en række religiøse praksisser med kulturel rod i Mellemøsten som spiseregler, højtider, pilgrimsfærd og arabisk koranrecitation.På den anden side er målet for kristen mission, at troen må slå rod i menneskers hjerter med udgangspunkt i den enkeltes kultur, sprog og traditioner.Der ligger altså en afvisning af enhver form for kulturimperialisme i den kristne missionsforståelse.Kirken har langtfra altid levet op til denne missionsforståelse, men det er ikke desto mindre det, vi finder i de kristne kilder, og derfor må det være det kompas, vi styrer efter, når vi engagerer os i mission.HVORDAN KOMMER den grænsebrydende mission så konkret til udtryk i folkekirken i dag? Der er mange gode eksempler.Mødestedet på Vesterbro blev startet i 1984 under den stigende indvandring til Danmark fra Mellemøstlige lande. Mange af de befolkningsgrupper, som Det Danske Missionsselskab (nu Danmission) arbejdede blandt ude i verden, var nu pludseligt at finde i lokalområdet.Det inspirerede mennesker med erfaring fra international mission til at bruge deres viden og erfaring i en dansk kontekst. Mødestedet drives i dag i et samarbejde mellem Danmission og Vesterbro Sogn og har blandt andet højskoleaftener, lektiehjælp, gudstjenester, socialt fællesskab og samlinger for de farsitalende konvertitter knyttet til Apostelkirken.Et andet eksempel er projektet Kirke til Kirke i Herning, som er et samarbejde mellem otte missionsselskaber og tre provstier, der skal fremme udveksling mellem de lokale danske menigheder og kirken ude i verden. En række personer fra provstierne udsendes som volontører gennem et af missionsselskaberne. Efter de er kommet hjem, besøger de provstiernes konfirmander og minikonfirmander, hvor de formidler inspirationen fra den globale kirke.Eksemplerne viser, hvad der kan ske, når arbejdet i de folkekirkelige missionsselskaber knyttes tættere til folkekirkens sogne og provstier. De folkekirkelige organisationer besidder en særlig ekspertise i nicheområder inden for blandt andet mission og diakoni, men ofte savnes en stærkere folkekirkelig forankring i menighederne samt økonomi til arbejdet, der som regel drives af frivilligt indsamlede midler eller med offentlig støtte. På den anden side har folkekirkens sogne og provstier mange steder både økonomi og lokal folkekirkelig forankring, men de har sjældent den fornødne ekspertise og det fornødne netværk til for alvor at kunne løfte de kirkelige særopgaver.I de situationer kan et strategisk samarbejde mellem folkekirkens sogne og de folkekirkelige missionsselskaber løfte missionsengagementet, både lokalt og globalt.I FOLKEKIRKENS MISSION ønsker vi at bidrage til mission i folkekirken på følgende tre områder. For det første har vi udarbejdet en digital værktøjskasse på vores hjemmeside med konkrete idéer til, hvordan man lokalt i menighederne kan engagere sig i mission med et internationalt udblik. Værktøjskassen indeholder blandt andet studiematerialer, gudstjenesteforslag og forslag til volontørordninger.Den har til formål at hjælpe menigheder, som ønsker at arbejde med disse spørgsmål, til at få et samlet overblik over mulighederne.For det andet vil vi arbejde for at fremme de strategiske samarbejder mellem de folkekirkelige missionsselskaber og de lokale sogne eller provstier inden for økonomilovens rammer, så det frie folkekirkelige arbejde med diakoni og mission i endnu højere grad kan forankres centralt i menighedernes liv.For det tredje er vi i gang med at planlægge en folkekirkelig missionskonference i 2018, hvor vi med inddragelse af international ekspertise ønsker at bidrage til at udvikle den folkekirkelige samtale om forståelsen af mission.At være missionær handler ikke om at overføre sin egen tro til andre, men derimod om at være formidler af et direkte møde mellem den enkelte og Gud.
kronik Det mest interessante spørgsmål i forhold til mission i folkekirken er ikke, om folkekirken skal drive mission, men hvad vi præcist mener med mission, og hvordan det konkret kommer til udtryk, skriver dagens kronikør.
Anne Katrine Braagaard Harders er på vippen med hensyn til den lille grønne biospand med det nydeligt udskårne plantemønster, som kommunen har sendt hende.Den står i den ene ende af køkkenbordet, kvartfuld af kålblade, avokadoskræller, ferskensten og salatrester.Hun ved simpelthen ikke, om hun orker det. Den 32-årige projektleder og mor til 5 måneder gamle Sally har udviklet en teknik, hvor hun med et hurtigt tag åbner låget på den lille spand på klem, tyrer madaffaldet ind gennem sprækken i spanden og smækker låget i, alt sammen på cirka et sekund. Hun demonstrerer teknikken: Op, smid, luk! Ikke ulig hvis man skulle fodre en giftslange.Det er for at undgå, at bananfluerne, som nu fylder en del i den lille vesterbrofamilies liv, ikke slipper ud i lejligheden.De synes umulige at slippe af med, når de først er der, og de blafrer rundt i flere dage, efter at man har smidt affaldsposen fra kommunen i den dertil indrettede affaldsbøtte med brunt låg i gården.»Jeg har det, som om jeg er blevet bananfluefarmer«, siger Anne Katrine Harders.Det er ikke kun »det rædselsfulde i at have en bakterie-bananflue-koloni på køkkenbordet«, der udfordrer Harders' sans for borgerpligt.Det er, at der simpelthen ikke er plads i det 8 kvadratmeter lille klassisk smalle københavnerkøkken, der i forvejen skal huse et utal af affaldssorteringselementer: Kassen til pap, køkkenruller og corn-flakespakker, der er under håndvasken.Spanden til hårdt og blødt plastaffald.Spanden til almindeligt affald. Posen til dåser og andet metal i skabet ved siden af køleskabet. Filtkurven på gulvet til flasker.Filtkurven i stuen til pantflasker.Trådkurven med aviser til papiraffald.Bastbakken med elpærer. Den lille æske med batterier.Den grønne biospand er den tiende - 10. - miljøaffaldssorteringsløsning i den toværelses lejlighed.»Jeg har forsket i bæredygtighed og er sådan en, der læser brochurerne fra kommunen og følger anvisningerne.Men jeg har nået et mætningspunkt.Hvis jeg kan mærke modstanden i mig selv, så mærker mange andre danskere den måske endnu mere«, siger hun.»Her på Vesterbro er vi epicenter for idealisme og det politisk bevidste forbrug, men hvad med andre steder, hvor det ikke er en del af folks identitet? Gider de ude i Nordvest?«.Kaldes symbolpolitikI august begyndte Københavns Kommune at indlemme københavnske bykvarterer, et efter et, i en ny affaldssorteringsordning, hvor borgerne også skal sortere madaffald fra og anbringe det i en selvstændig grøn bøtte - en biospand.Altså kartoffelskræller, kødrester, løgskaller, kålblade, visne potteplanter, fi-skehoveder, og hvad man ellers producerer af ' naturligt' skrald. Før røg den slags på forbrændingsanlægget, hvor det blev til kulstøv, men også lys og varme.Nu bliver det transporteret til et anlæg, der laver det til pulp, en øllebrødslignende brun masse, der derefter gærer i et bioanlæg ved Slagelse og bliver til biogas, el og varme og gødning. Til gavn, primært, for folk i omegnen af Slagelse, da København endnu ikke har sit eget anlæg.Om det er en god eller dårlig idé, har i de sidste uger givet ophedet debat: Liberal Alliance, der selv har været med til at vedtage ordningen, kalder det nu et eksempel på venstrefløjens symbol-og identitetspolitik, flere medier skrev for nylig kritisk om, at bioaffaldet fragtes 130 km til Slagelse, og teknik-og miljøborgmester Morten Kabell (EL) har forsvaret ordningen med henvisning til miljøet og klimaet.Den debat har Anne Katrine Harders godt fulgt med i: »Det er meget svært som almindelig forbruger at skulle navigere i. På en eller anden måde har jeg bare så stor tillid til systemet, at det bliver sgu nok brugt til det bedste. Jeg stoler da på, at kommunen har tænkt sig om, og der er mening med galskaben«, siger hun.»Jeg er da positivt overrasket over, at de denne gang har tænkt over, hvordan du konkret skal gøre det i dit køkken. Da de for 3 år siden indførte sortering af plast og metal, skrev jeg til dem, hvad de egentlig havde forestillet sig, at vi skulle gøre i vores små 8-kvadratmeters køkkener? Det havde de ikke skænket en tanke.En sagsbehandlertype skrev tilbage til mig, at »jeg har hængt nogle plastikposer op, som jeg tager med ned i gården«. Det var udstrækningen af deres ideer«.SkraldesorteringsængstelseI Anne Katrine Harders' lille gård på Vesterbro er de åbne gårdrum fyldt op med så mange forskellige affaldsspande, at skraldefolkene må placere de nye biospande og spande til metalaffald i området uden for rummene. Man kan praktisk talt ikke foretage sig andet i gården end at placere sin cykel og sortere skrald. Vi tjekker i affaldsspandene til almindeligt skrald, om alle i gården sorterer, som de skal: Det gør de ikke. Der er både pap, flasker, tøj, plast, metal og alt muligt andet, der burde være i andre containere. Men generelt er meldingen fra gårdens affaldsansvarlige, at folk er ret dygtige til at få tingene sorteret.Det er ellers blevet en mentalt ret krævende opgave at håndtere sit skrald i det moderne Danmark, selv for Anne Katrine Harders, der gør en dyd ud af at læse brochurerne fra kommunen. Hun er i tvivl om, om poserne til p-tærter med karamel er plastik eller en slags metal. Hun skruer plastiklåget af mælkekartoner og renser kartonerne for at smide dem i ' pap', men hvad med plastikfatningen på kartonen? (Det viser sig at være forkert - mælkekartoner skal i spanden til almindeligt affald).I flere år vaskede hun muggent fastgroet snask af glasemballage, indtil hun fandt ud af, at det er o. k. bare at skrue låget på og smide dem i glascontaineren.Hun skyller plastikbægre rene, før de kommer i plastbøtten, sådan som man skal ifølge vejledningerne. Overboen rengør sit plastikskrald i opvaskemaskinen.»Jeg lider totalt af skraldesorteringsængstelse! Det er som et spil, hvor - hvis man gør alt rigtigt - så lyder der en fanfare, og der kommer et springvand af guldmønter op, og man har fået 1.000 point. Og hvis man gør det mindste forkert, får man vist et billede af en smeltende jordklode«, ler hun.Som det er lige nu, ender dit affald i Slagelse, hvor der er nogle, der får varme og el, og nogle landmænd får gødning til deres marker. Hvad tænker du om, at der ikke er en direkte kobling tilbage til København? »Jeg tænker, at hvis Københavns Kommune bruger ekstra midler på det her, så skal det også økonomisk komme ind igen. Sådan ville jeg have det med alle kommunens arbejdsindsatser. Men mange af disse klimaindsatser er for vores fælles bedste, og jeg går ud fra, at der er en større fælles dagsorden. Vi har nogle CO2-mål, og det er et bidrag til den kamp«. Og hvis det ikke gør nogen stor forskel? »Lige nu er jeg jo på vippen til ikke at bruge den biospand, så det kunne være min selvretfærdiggørende tanke, at det virker ikke alligevel«, siger hun.Indtil videre fortsætter hun dog, bananfluer eller ej. Måske kan det blive en vane.»Jeg har udviklet en teknik til at fange dem i luften som en ninja, mens jeg fortsætter den samtale jeg har med mine gæster«, griner Anne Katrine Harders.»Bananfluer er heldigvis langsomme«.lars.dahlager@pol.dk Jeg lider totalt af skraldesorteringsængstelse! Anne Katrine Harders.Fakta: FAKTA Madrester til biogasInden årsskiftet skal de fleste københavnere også til at sortere madaffald til genanvendelse. I forvejen sorterer 30 kommuner madaffald.Dermed skal mere end halvdelen af Danmark sortere madaffald.Det københavnske madaffald kværnes til en flydende masse og sendes til et biogasanlæg i Hashøj ved Slagelse, da der endnu ikke er et anlæg i København.Her bliver det til biogas og et gødningsrestprodukt.Alt i alt bruges gassen til: En del af fjernvarmen til 480 hjem i Hashøj-området Elektricitet til det danske elnet Gødning til lokale landmænd.
En til plast, en til metal, en til pap, to til glas, en til kartoffelskræller: Anne Katrine Harders har affaldssystemer overalt i sin lille vesterbrolejlighed, og som noget nyt døjer hun med bananfluer, nu hvor hun også skal sortere madaffald. »Jeg er ved at nå mæthedsgrænsen«.
Hvad skal vi egentlig med Aarhus Festuge i år? Aarhus er som bekendt europæisk kulturhovedstad, hvilket kan betegnes som én lang festuge.»Det kan det absolut. Men Aarhus Festuge har eksisteret i mere end 50 år, og den er en fast bestanddel af mange aarhusianeres sommer,« svarer Rikke Øxner, administrerende direktør i Aarhus Festuge.Men du må medgive, at der er overhængende fare for, at Aarhus Festuge drukner i det generelle udbud af kulturarrangementer i år.»Nej, mange har været ude at rejse, og nu er de klar på Aarhus Festuge, der vil fungere som et startskud til resten af årets kulturforbrug.« Hvad kan kulturhovedstadsprojektet egentlig? Hvad har projektet givet dig? Andet end en storslået åbning i januar og nogle vajende, blå flag i byrummet? »Jeg har indtil videre oplevet nogle projekter, som ingen af de involverede kulturinstitutioner på nuværende tidspunkt kunne have løftet på egen hånd. Det store brede samarbejde - ofte på tværs af kommunerne i hele Region Midtjylland - er en af de ting, der giver europæisk kulturhovedstad 2017 ekstra muskler.Jeg havde selv stor glæde af at opleve "De syv dødssynder", der bestod af syv meget forskellige udstillinger på museer rundt om i regionen.Jeg er ikke sikker på, at jeg havde besøgt Museet for Religiøs Kunst i Lemvig, hvis ikke det havde været for dette ambitiøse, tværgående projekt - så tak for det.« Nå, det er jo Aarhus Festuge, vi skal tale om. Torsdagen op til den egentlig festuge er tidligere blevet brugt til at afholde såkaldte uofficielle, folkelige åbninger med Tina Dickow ved Aarhus Rådhus. Hvad sker der i år?.Ingen uofficiel åbning»Der er ingen uofficiel åbning af Aarhus Festuge i år.Man er indimellem nødt til at bryde nogle traditioner for at finde på noget nyt. I år er vi i stedet involveret i åbningen af de nye havnearealer, hvor Folkeklubben vil spille.« Åbningen af havnearealerne kan næppe karakteriseres som et festugearrangement? »Nej, men de tidligere festugekoncerter med Tina Dickow og L. O. C. var gaver til byen, og det er de nye havnearealer også. Derfor har vi sagt, at vi gerne ville stå for musikken om aftenen.« Men årets tema er "bridging".Burde festugen ikke netop i år bidrage med en decideret uofficiel åbning og dermed bygge bro mellem folket og dronningen samt de øvrige inviterede pinger til fredagens gallaåbning på Aarhus Teater, hvor Simon Kvamms forestilling "Lyden af de skuldre vi står på" kan opleves? »Jeg glæder mig over, at årets gallaåbning kan ses hele september på Aarhus Teater.Langt flere end vanligt kommer til at opleve den officielle gallaåbning.« Du kommer fra en stilling som programansvarlig på Roskilde Festival, og sidste år præsenterede du blandt meget andet det skotske støjrock-orkester Mogwai og det danske dj-kollektiv Den sorte skole i den første version af Aarhus Festuge med dig ved roret. Navne, som begge lugtede langt væk af Roskilde Festival. Tidligere har man blandt andet kunnet opleve den tidligere Screaming Trees-sanger Mark Lanegan optræde for ganske få mennesker i en biograf i Aarhus Festuge. Det er svært at finde navne med lignende kalorier i årets program - er du meget opsat på at differentiere dig fra dit tidligere virke på Roskilde Festival? »Nej, det kan man ikke sige.Der er ikke tale om et aktivt fravalg af en særlig musikprofil.Vi har i år den tyske elektroniske komponist Hauschka, som optræder i Sankt Lukas Kirke. Det glæder jeg mig personligt meget til at opleve.« Den britiske støjdronning PJ Harvey gav en mindeværdig koncert i Randers forleden. Hun synes at have mere musikalitet i en lillefingernegl end samtlige musikere i årets festugeprogram.»Det er lidt tarveligt sagt. PJ Harvey er fantastisk - ligesom aktuelle Patti Smith.Begge kunne være fremragende at have i Aarhus Festuge, men vi skal passe på med at præsentere almindelige koncerter. Aarhus har allerede Northside og spillesteder som Train og VoxHall, og vi skal ikke gøre det samme som dem. Desuden vil alle, der brænder for en genre - eksempelvis scenekunst - gerne have mere inden for deres felt i festugen.«.Mad og musikMen er det ikke netop musikken, der kan samle folk? »Jo, mad og musik fylder i enhver fest, men vi skal også huske at præsentere noget, som mange ikke kan opleve til hverdag.« Gas-Bi-Dua, der - som navnet antyder - træder op med coverversioner af sange af Gasolin og Shu-Bi Dua, er ikke det mest udfordrende, festugen har haft på programmet gennem tiderne? »Festugen er en paraply med omkring 1.000 arrangementer, og en stor del af musikken spiller i telte i byrummet, hvor man booker den musik, som deres gæster vil høre.« Hvis I ikke er så ambitiøse på musikkens vegne i år, hvad kan I så? »Vi fokuserer massivt på aktiviteter i byrummet i år. Vi præsenterer eksempelvis et højt vandfald på Vesterbro Torv for at bygge bro mellem by og natur.« Der er lidt Guinness Rekordbog over Aarhus Festuge - tidligere havde man verdens længste sofa og nu et højt vandfald? »Jeg er sikker på, at folk, som tidligere er stormet igennem Vesterbro Torv, nu vil sætte sig og spekulere over, hvad man kan bruge området til.« Det Kongelige Teater bidrager med flere forestillinger i årets festuge. Er det ikke udtryk for de alt for velkendte, aarhusianske mindreværdskomplekser, at vi skal have det samme, som de har i København? »Der er et rigt teaterliv i Aarhus, men hvorfor skal så meget samle sig i København? Hvorfor skulle vi ikke have noget fra København hertil? Selv anmelderne har svært ved at tage turen fra København til Aarhus. Det kan også ses som et forsøg på at bygge bro.« Natcabareten kan i øvrigt fejre 20 års jubilæum i år. Altså, kører det ikke lidt i ring? »Fornyelse er vigtigt, men det er traditioner også. Natcabareten er ekstremt populær, men jeg siger ikke, at den nødvendigvis er der om 20 år.« Jens Klüver vender hjem til Aarhus Jazz Orchestra med Ann-Mette Elten, lyder en overskrift på festugens hjemmeside. Det lyder heller ikke særlig nyskabende? »Med den koncert henvender vi os til de modne borgere.Noget har en særlig betydning for en masse mennesker, og det har Klüver og Ann-Mette Elten.« Projektet "Wonderwool" lyder til gengæld originalt. Men der er tale om to uldne katte, som skal forstyrre intetanende borgere i indkøbscentret Bruuns Galleri.Hvad skal det gøre godt for? »Jeg er vild med de katte.Historien er, at kattene arbejder på en fabrik, men hellere vil lege med tilfældigt forbipasserende - et herligt og velkendt dilemma.«.kasper.schutt@jp.dk Aarhus har allerede Northside og spillesteder som Train og VoxHall, og vi skal ikke gøre det samme som dem.Rikke Øxner, adm. direktør, Aarhus Festuge.Fakta: FAKTA Rikke Øxner52 år.Uddannet cand. mag. i massekommunikation og massekultur.20 års virke i Roskilde Festival, hvoraf hun i de seneste mange år har været del af ledelsen og senest kunstnerisk direktør.Var 2012-2015 medlem af bestyrelsen for Fonden Aarhus 2017.Er ansat som direktør for Aarhus Festuge på en ? reårig kontrakt frem til oktober 2019.Årets version af Aarhus Festuge foregår fra den 25. august til den 3. september.2017 - TEMAPå jp.dk/ aarhus2017 kan du med kalender, reportager, anmeldelser og kommentarer holde dig opdateret og få overblik over Aarhus 2017.
Mens Aarhus nyder titlen europæisk kulturhovedstad 2017, skal den sejlivede kulturinstitution Aarhus Festuge finde sin fortsatte berettigelse. Det er ikke vanskeligt, mener festugens direktør, Rikke Øxner.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret »noget andet«. København er ikke kendt for højhuse. Tværtimod.Men københavnere og turister skal til at vænne sig til at se op, når nye kvarterer som Nordhavn og Carlsberg Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden. Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er der 20 højhuse i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser omkring fire planlagte højhuse. Sammenlagt har Københavns Kommune modtaget 157 klager om højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført. Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud.Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk.Så snart der er en åben plads, plastrer man det til med højhuse. De, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af nullerne var de eneste retningslinjer, der forelå på skrift, en såkaldt rådstueplakat fra 1795, der fastslog, at et den maksimalt tilladte højde på et hus skulle hænge nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter. Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg.I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse på brokvartererne, der skygger for parker og lignende. Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo oven på hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området.Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell fra brystet. I en kronik i Berlingske skrev borgmesteren om tårnet, at »når vi bygger så højt, at huset kan ses fra store dele af byen, burde vi stille krav om større arkitektoniske kvaliteter.« Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen, Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den. Husene er ikke tænkt som enestående ikoner, men skal ses i et samspil med hinanden.Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk Her er et udpluk af højhuse i København.Nogle er færdige, nogle er under opførelse, nogle har fået lokalplanen vedtaget og andre er ved at få udarbejdet lokalplan.Det indbyrdes størrelsesforhold er ikke korrekt.SKYSKRABEREHøjhuse i KøbenhavnKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnUnder opførelse Eksisterende Vedtaget rammelokalplan Lokalplan under udarbejdelse Højhuse opført inden for de sidste 10 år og på vej i Københavns Kommune 6 Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) 5 4 Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 24 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) 1 2 3 Østerbro Axel Towers: Tre højhuse på mellem ca. 43 m -61 m 12 Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) 7 8 9 10 11 Vesterbro Christianshavn Christiansholm (Papirøen): Tre højhuse på 40 m (boliger) 13 23 Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m 21 22 18 19 20 14 15 16 17 Amager.
København oplever stor tilflytning, og for at imødekomme de mange nye borgere mere end fordobles antallet af højhuse i byen. Men københavnerne klager, og borgmesteren forstår dem godt.
I den forgangne uge var jeg i Haslev for at holde et foredrag for en forsamling af kvinder på den desværre nedlagte Haslev Højskole.En pragtfuld, stor, ældre, smuk højskole bygning, der nu kun bruges til kurser, fordi højskolen ligesom hele resten af Haslev er ved at falde fra hinanden. Det ligner en forladt western-by, når man kører ned ad hovedgaden, hvor forretninger står tomme med til leje-skilte eller til salg på facaden.KUN FÅ FORRETNINGER er stadig i live, men der er ingen mennesker på gaden. Jeg er selv fra Ringsted, og for os var Haslev en smuk kulturby, hvor jeg skulle have gået i gymnasiet, for det var der ikke i Ringsted.Der var et liv af studerende og højskole-folk, smukke, gamle bygninger, hotel og restauranter.Alle er nu nedlagte, på nær pizzarestauranter og tyrkiske caféer.SOM TEENAGER drømte jeg om at komme på gymnasiet i den blomstrende by Haslev, der ligger i noget af det skønneste opland på Sjælland, og den kaldes byen i det grønne.Jeg dumpede til latinprøven, så jeg kom aldrig til mine drømmes Haslev, men det gjorde jeg så 55 år senere i 2018.Det var et chok. Byen var død.JEG OVERVEJER i disse år at flytte ud af København, fordi her er for dyrt at leve for min aldersgruppe. Huslejen, selv for en etværelses lejlighed, er for høj, selvom jeg allerhelst vil dø her i den by, jeg elsker mest, og hvor jeg har levet i en menneskealder.Og så har jeg min lille familie på Vesterbro.HASLEV VAR ET af mine mål, men det er den ikke længere.Jeg blev standset undervejs på en villavej med store, skønne, hvide villaer med sorte tegltag og kæmpe haver.De kostede ikke noget særligt, og der ville jeg gerne bo.Jeg ønskede, at jeg arbejdede et sted, hvor firmaet, ifølge regeringen, skulle udflyttes. Hvis bare der flyttede mange firmaer ud til alle Danmarks døende, men smukke provinsbyer, kunne vi sagtens sammen bygge et fantastisk samfund op.Nybyggerne! Det vil jeg gerne være.SÅ BANKEDE DET på min bilrude! Udenfor stod en flot betjent.Jeg elsker mænd i uniformer. Sådan er det, så jeg satte lidt på håret, inden jeg rullede vinduet ned.' Goddag, det er politiet, du kører uden nummerplade.Det går ikke!' Det er kun foran, skyndte jeg mig febrilsk at sige.Så forklarede jeg, at jeg boede i Sværtegade i København, og der elskede nattens værtshusgæster at stjæle mine nummerplader. Og at jeg faktisk så gerne ville flytte til Haslev i et af de skønne, gamle huse, hvor jeg kunne nyde min alderdom.DET SKAL DU ikke, sagde betjenten. - Her er så meget kriminalitet, at du vil længes hjem til Sværtegade.- Her bor snart kun kriminelle, og hvis ikke der bliver gjort noget for at få virksomheder hertil, går det helt galt.Jeg lovede at få nummerplade på hurtigt, men var alligevel sørgmodig, da jeg kørte mod København.Hvorfor er der så mange, der brokker sig over udflytningen, i stedet for at tage det som en chance til et nyt meningsfyldt liv, hvor man får de smukke, danske provinsbyer til at overleve, og hvor ens børn kan være i naturen.JEG SER, HVORDAN - især - akademikerne brokker sig, og jeg undres over, at de ikke ser det som en mulighed for et bedre liv med deres familier.Jeg støtter udflytningerne af hele mit hjerte, for der er et liv uden for København.Et dejligt liv i det grønne.Fakta: VERDEN IFØLGE KARENstiller hver uge skarpt på de væsentligste ting i samfundet og i sit eget liv lige nu. For som hun siger: ' Så kan I måske lære af mine dumheder og blive lykkelige...'.
Karen Thisted har været en tur tilbage i sin ungdoms blomstrende provinsby. Nu ligner den en forladt western-by. Hun ville ønske, at hun skulle ' udflyttes', så livet kunne komme tilbage til de små byer.
Jeg mærker, det er weekend, når jeg har lidt mere tid til min familie og mig selv, og jeg har mulighed for at lave nogle ting med mine venner.Lørdag i denne weekend får jeg besøg af tre gode kammerater i mit sommerhus. Vi skal hygge os, snakke sammen og lave lækker mad. Og så skal vi sidde i den vildmarksspa, som jeg lige har købt. Det er en udendørsspa, man selv fyrer op med brænde, så den bliver rigtig lækker varm. Det er megafedt. Jo koldere, jo mere regnfuldt og efterårsagtigt det er udenfor, jo bedre er det.I en weekend vil jeg gerne have mulighed for dels at kunne slappe af og dels lave nogle af de ting, som står mit hjerte nær. Det kunne for eksempel være at tilbringe tid med min familie i sommerhuset.Og ellers er det typisk udendørsting som jagt og fi-skeri eller en tur i kajakken.Jeg er ret glad for naturen.Hvis det var sommer, ville jeg tage en tur på motorcyklen.Jeg lader op ved at være ude i naturen og trække vejret dybt. Det giver mig en balance i mit liv.Skal jeg holde et middagsselskab, har jeg typisk selv skudt eller fanget noget af maden selv. Jeg kan godt lide at lave mad, og om jeg skal lave middag til 4 eller 25, er underordnet. For nogle år siden lavede jeg mad til min mors 85-årsfødselsdag med 65 gæster, hvor jeg selv havde skudt dyrene. Jeg bruger aldrig opskrifter, men finder selv på retterne. Jeg elsker at finde specielle krydderier og gode råvarer i grønthandlerne.På Vesterbro (i København, red.) ligger nogle rigtig gode grønthandlere, som jeg har handlet hos i 20 år. Madlavning handler nemlig for mig meget om at vælge de gode råvarer - og gerne nogle, som jeg ikke har særlig meget erfaring med. Jeg kan bedst lide enkel og fedtfattig mad, hvor jeg serverer råvarerne ret råt for usødet. Næsten simpelt - det skal ikke være alt for raffineret. Og så indgår der typisk noget god vin.På en søndag vil jeg gerne sove lidt længere, hvis der er mulighed for det, og så vil jeg spise morgenmad med familien.Det er vigtigt for mig at komme ned i tempo, og det betyder, at jeg ikke har for mange aftaler. Jeg elsker faktisk ikke at have nogle aftaler og lave ingenting. Bare at være i sommerhuset og tulle rundt i haven - det har en meditativ kraft. Egentlig vil jeg helst dvæle og falde i staver.Skal jeg ud af huset, er det typisk, fordi jeg har en aftale - enten faglig eller privat.Men for det meste er det sommerhuset, der får mig af sted.Men jeg prøver faktisk ikke at komme så meget ud af huset og blive hjemme med familien, hvis jeg kan. For jeg er hele tiden ude af huset på grund af arbejdet, foredrag og så videre. Det handler om balance.Inden jeg går i seng, sidder jeg for det meste og slapper af med min kære hustru. Det kan enten være ved, at vi ser en serie, eller bare ved, at vi snakker. Men det kan egentlig også være ved blot at være sammen. Inden jeg går i seng, begynder jeg at slappe rigtigt af, dybt nede i sjælen.Det er egentlig starten på det at falde i søvn. Jeg sover som en sten, hvilket også giver mig rigtig meget energi.mortensen@k.dk 
Forfatter og overlæge Jens-Christian Holm elsker at tilbringe sin weekend i sommerhuset og i naturen. Og når han holder middagsselskab, har han selv skudt hovedretten min weekend.
En ny DR-dokumentar afslører med skjulte optagelser og undercover-arbejde, at scenearbejdere blev aflønnet med sorte penge ved tre store danske koncerter arrangeret af ICO Concerts i 2016 og 2017.Kim Worsøe, der er direktør i ICO Concerts, siger, at han tager afstand fra aflønningsformen, og at han har fyret underleverandører, der stod for at hyre og aflønne scenearbejdere.Dokumentaren ' Afsløret - De sorte koncerter' er i to dele, og første del blev vist i aftes.DR fortæller, at flere af deres fotografer har arbejdet undercover som scenearbejdere ved tre københavnerkoncerter med henholdsvis Bryan Adams, Céline Dion og Justin Bieber.Betalt i en opgangDR's ' muldvarpe', der var med til at sætte scener op og pakke dem ned igen, blev ifølge DR aflønnet med sorte penge ved alle tre koncerter.I et tilfælde foregik betalingen på en kro i Nordvest i København, mens det i et andet skete i en opgang på Vesterbro i København. Pengene blev betalt kontant i en kuvert.En anonym kilde, der i længere tid har arbejdet med ICO Concerts' arrangementer, fortæller til DR, at han ikke har oplevet legitim aflønning til scenearbejdere.- Alt hos ICO er sort, siger pågældende til DR.Helt normaltDitlev Kruse Hansen, direktør i firmaet Bagholdet, som har været med til at skaffe arbejdskraft til ICO-koncerter, siger til DR, at det er ' normalt' med den sorte aflønning, når ICO Concerts er arrangør. Ekstra Bladet har forgæves kontaktet TNS Produktion, der ifølge DR er en af underleverandørerne, via mail.Over for DR siger ejeren af TNS Produktion, Thomas Nikolaj Sibbern, at han ikke vil oplyse om sine underleverandører.- I skal bare pege på mig.Lad den ligge der, siger han til DR.ICO Concerts: Svært at kontrollere alle vores underleverandørerKim Worsøe, der er direktør i ICO Concerts, siger til Ekstra Bladet, at det er svært for et firma som ICO Concerts at kontrollere alle sine underleverandører, og at det ikke er i orden, at en underleverandør aflønner med sorte penge.- Når vi arrangerer en koncert, kan vi have flere hundrede underleverandører.Der er folk, der kommer med is, chauffører, crew, dem, der leverer maden, dem, der leverer udstyr, og så videre. Vi har svært ved at kontrollere, om de honorerer deres ansatte efter reglerne.Det er præcist det, der er sket her.- I sidste ende er det vel jer, der har ansvaret for at hyre et firma, der holder sig inden for loven? - Det kan du tro. De firmaer, vi arbejder med, skal arbejde inden for reglerne, og det er derfor, at vi har ophørt samarbejdet med firmaet, der gjorde det, men vi har det svært med, at ICO skal være ansvarlige for alle vores underleverandører, hvori vi hverken har aktier, beføjelse eller noget som helst andet.- Har ICO Concerts været kritiske nok i valget af underleverandør? - Vi synes, at vi har været så kritiske, som man overhovedet kan være, men det er klart, at der skal strammes op, og det gør vi med nye procedurer, der er sat i værk.- Kan du forstå, hvis folk synes, at jeres foretagende er mistænksomt, siden den sorte aflønning angiveligt er foregået over flere koncerter og med flere forskellige personer inde over? - Hvis det er den samme underleverandør, der har hyret crewet, er det jo ikke så mærkeligt. Vi har taget konsekvensen med det samme, og vi har stoppet samarbejdet.Det er ikke noget med, at vi skulle tænke os om og vente.Det er sket dagen efter.- Ifølge DR er der også en anonym kilde, der siger, at alt hos ICO Concerts er sort. Passer det? - Det lyder meget mærkeligt.Det er jo ikke noget med, at alt er sort. Jeg tror, at den anonyme kilde, som jo er anonym, skal prøve at holde for øje, at han jo ikke er ansat i ICO. Han kommer ikke herfra. Alle selskaber, vi arbejder med, får vi fakturaer fra, og vi betaler moms.nick@eb.dk Alt hos ICO er sort Vi synes, at vi har været så kritiske, som man overhovedet kan være, men det er klart, at der skal strammes op.
DR-DOKUMENTAR viser, at scenearbejdere bliver betalt med sorte penge til koncerter arrangeret af en af Nordens største koncertarrangører, ICO Concerts.
De sidste sten er ved at blive lagt, og der bliver hamret og banket på livet løs for at gøre den nye bygning i flere etager ved hjørnet af Tivoli mellem Bernstorffsgade og Vesterbrogade klar til den officielle åbning 17. november.Tivoli Hjørnet er forlystelsesparkens hidtil største investering, og prisen lyder på »lidt under midten af et ukendt, trecifret millionbeløb«, fortæller Tivolis administrerende direktør, Lars Liebst.Direktøren anerkender, at der er tale om »mange penge«, men forventer samtidig at den nye bygning, som blandt andet byder på en række madsteder, vil bidrage til Tivolis strategi om at blive en helårsforretning, der er mindre afhængig af, om solen skinner.»Tivoli Hjørnet er en del af vores strategi om at være en helårsforretning. Det vil være åbent alle ugens dage hele året uafhængigt af vejret, som ofte er det, der får folk til at fravælge at tage i Tivoli,« siger Lars Liebst.Samtidig forventer Tivoli-direktøren, at bygningen vil bygge bro til selve Tivoli og give flere besøgende. Det vil nemlig være gratis at komme ind i Tivoli Hjørnet, hvor man kan sidde udenfor og se ind på resten af den gamle have: »Jeg håber, det vil give flere kunder til haven.Hvis man kommer ind på vores madmarked og kigger ind i haven, kan det være, at man tænker: »Skal vi lige købe et årskort?«. Eller hvis børnene er med, vil de nok sige til deres forældre, at de vil derind. Det er det, vi har tænkt,« siger Lars Liebst.Den store bygning, som har været på tegnebrættet i 14 år, byder blandt andet på en »food hall« på første sal med en række madsteder, en udvidelse af Nimb Hotel og en Sticks'n'Sushirestaurant på toppen af bygningen.Madmarkedet åbner allerede i morgen, fredag.Madboder forventer kundemagnetTivoli er langtfra den eneste virksomhed, der har valgt at kaste sig ud i at lave et madmarked.Over de seneste år er blandt andet Torvehallerne og Papirøen blevet kendte steder i byen, og mindre end et par kilometer væk ligger WestMarket.Den spanske torvehalsdarling Tapas Del Toro, som åbner en stand i Tivolis Food Hall, er dog ikke bange for konkurrencen fra West-Market, og makkerparret bag, Jan Jensen og Sune Rothenberg Lind, takkede faktisk nej til at blive en del af madmarkedet på Vesterbro, fordi de vidste, at de ville være på Tivoli Hjørnet.»Det er et andet segment, som kommer her, og Tivoli er jo en kundemagnet, der især trækker turister til. Det vil vi rigtigt gerne være en del af,« siger Jan Jensen.Hvert år får Tivoli besøg af omkring 4,5 mio.gæster, hvilket gør virksomheden til Danmarks største turistattraktion.For medstifter af Tapas Del Toro Sune Rothenberg Lind har det også været vigtigt, at Tivoli har involveret den erfarne tapaskæde i udformningen af Tivolis Food Hall og i modsætning til WestMarket har lagt vægt på, at det er et langsigtet projekt.»Tivoli har haft en drøm om at lave det her i noget nær 15 år, og mange af de ansatte, der igangsatte projektet, er her stadig den dag i dag. Det virker, som om de tænker meget langt med det her, og den følelse havde vi eksempelvis ikke med ledelsen i WestMarket,« siger han.Nu bliver Tivolis næste projekt at frigive plads inde i selve forlystelsesparken, fortæller Tivoli-direktøren.»Vi vil gerne hele tiden lægge flere oplevelser oveni og udvikle virksomheden. Vi har 87.000 kvadratmeter. Slut. Så spørgsmålet er, hvad vi skal gøre med dem,« siger Lars Liebst og tilføjer: »Nu starter vi snart et projekt, hvor vi sender balletskolen og musikskolen ned bag Koncertsalen og får frigjort nogle arealer, vi kan bruge til noget andet. Så må vi se, hvad der sker med dem.«.skva@berlingske.dk business@berlingske.dk 
Carstensens gamle have slår i denne måned dørene op for Tivoli Hjørnet, der bl. a. vil byde på nye madsteder. Bygningen er havens største investering og skal gøre forretningen mindre vejrafhængig.
Lad det være sagt på forhånd: Selvom jeg kender og anerkender teaterbranchens forfærdelige barn, Tue Biering, der både har instrueret og skrevet forestillingen »Rocky«, så var det ikke med de største forventninger, at jeg mødte op til forpremiere på Husets Teater i København i tirsdags. »Rocky!« er nemlig politisk teater, og den slags teater kender jeg til hud-, kød-og benløshed fra mine mange år i faget. På mig mærkes det alene som en overivrig elskers repeterende brystvortenulren, når præsten prædiker for menigheden - uanset om jeg i den enkelte gudstjeneste selv skulle stå på prædikestolen eller sidde på stolerækkerne.Denne aftens menighed har allerede indfundet sig foran kirken, da jeg ankommer. Hér står de på Halmtorvet, de unge kunsthøjskolemennesker.Så fint uniformerede i fodformede sko og genbrugsfrakker. Og spredt mellem dem finder man os ældre teaterteologer, iført vores ligeledes konformerede klæder, der perfekt matcher vores ensartede enhedslistenholdninger (alt. Alternativet): Jeans, gummisko, T-shirts eller - hvis vi drister os - en casual skjorte. Vi har stylet håret afmålt kaotisk med voks, og vi ankommer til Vesterbro fra Nørrebro på håndbyggede cykler.Efter jeg har hilst på Biskop-Biering ved indgangen (klædt i jeans, gummisko og T-shirt som jeg), finder jeg i Våbenhuset en knage på rækken mellem forvaskede armyjakker, hvor jeg kan hænge min egen forvaskede armyjakke.Inde i Hovedskibet tager jeg plads på tredje række midt for. Alt er unummereret, naturligvis, for for Herren er vi alle lige. Duften af milde æteriske olier, hjemmepoppede popcorn og gelatinefri vingummi finder vej til mine næsebor.Alt er, som det plejer.Lad forestillingen begynde! Gæsteprædikanten Morten Burian træder ind i Koret. Væggene er sortmalede, belysningen neon. Hans Kjole er som vores: Jeans, gummisko og casual skjorte, hans hår er også stylet afmålt kaotisk med voks. Og så taler han! Han taler, som vi gør. Han taler, som jeg har hørt det tusinde gange før til teatrets rituelle dåbshandlinger, konfirmationer, bryllupper og bisættelser. Om godt og ondt, om rigtigt og forkert, om op og ned, om himmel og helvede. »Amen,« hvisker jeg for mig selv, mens den politisk monotone tone endnu engang gør øjenlågene tunge.Og det er så lige her, mens jeg mindst venter det, at han sætter et slag ind, Rocky! Dette, det første lige stød til maveregionen, slår al luft ud af min teaterkritik. For fra dette øjeblik og kampen ud glemmer jeg helt at synes, at teatret er forudsigeligt og støvet. Rocky slår én gang til. Og én gang mere. Han driver sine hooks ind til min etablerede selvforståelse, sine punches til alt det, jeg synes per automatik, sine stød til mine forprogrammerede meninger.Og hverken parader eller undvigelser virker. En uppercut knuser hele mit fundament af holdningstraditioner - grundlaget for alle mine positurer og positioner, inden en lang serie af jabs splitter alle de sætninger, jeg plejer at sige, så kæben bare hænger på mig. Et svin slæbes ind, Rocky bades i blod, en grisetunge flås ud, en mikrofon spises, en knytnæve sluges, mens skarpt lys og endnu skarpere lyd forstærker ubehaget.Og så slutter det hele af med  Nej, det vil jeg ikke afsløre. Kun vil jeg tilføje, at jeg sad tilbage med tårer i øjnene af lykke over, at jeg denne tirsdag aften oplevede, at teatret er i stand til at beskæftige sig med de allermest besværlige diskussioner af tidsånd og magt, at det kan være mere aktuelt og i større overensstemmelse med virkeligheden end virkeligheden selv, og at det kan forlænge mine empatier ud over grænsen for, hvad jeg turde drømme.Hassan Preisler er skuespiller, forfatter og fast brevkasseskribent på Berlingske.kultur@berlingske.dk 
Gæsteanmeldelse af Hassan Preisler:.
Staten sætter i stigende grad en stopper for helt unge danskeres iværksætterdrømme. Som Berlingske beskrev mandag, giver Statsforvaltningen afslag til flere og flere unge under 18 år, der vil starte egen virksomhed. Nogle afslag falder til trods for, at forældrene har givet samtykke og påtager sig den økonomiske risiko.»Hvad skal du være, når du bli'r stor?« lyder et klassisk spørgsmål fra forældregenerationen til de unge. »Iværksætter!« lyder svaret oftere og oftere. Og heldigvis da. Danske unge er grebet af drømmen om at vriste sig fri af forældrenes lønmodtagerkultur og i stedet arbejde for sig selv - og måske blive rige ligesom forbillederne Martin Thorborg og Jesper Buch. Titlen på Buchs bog, »Kick-Ass - fra kælder til milliard«, udtrykker tidsånden i dagens Danmark.Men det er ikke den unge og dennes forældre, der bestemmer, om den unge kan etablere egen virksomhed. Den statslige institution Statsforvaltningen, som normalt beskæftiger sig med at sikre børn rettigheder ved skilsmisser og forældres dødsfald, skal først give tilladelse. Men her er den spirende iværksætterkultur i Danmark ikke nået inden for. Mens medierne bugner af historier om iværksættere, der med eller uden held knokler med deres nye virksomheder, så har Statsforvaltningen i løbet af få år så godt som lukket ned for de unges iværksætterdrømme, og færre og færre får tilladelse. I første halvår af 2017 har kun fem procent af de unge håbefulde ansøgere under 18 år fået grønt lys til at gå i gang. I 2014 gjaldt det omkring en tredjedel.Statsforvaltningen har ikke opdaget, at verden uden for murene er i hastig forandring. »Find dig et almindeligt fritidsarbejde som lønmodtager,« lød beskeden f. eks. til Jakob Kristian Borg, 17 år, som uddanner sig til elektriker. Hans plan om at starte egen virksomhed inden for lydteknik til koncerter er indtil videre opgivet. Forståeligt nok er Jakob skuffet og frustreret, og hans forældre ligeså. De bakker sønnen op, har solide årsindtægter, som er opgivet til Statsforvaltningen, og de vil friholde sønnen for ethvert krav mod selskabet. »Vi mener, at det giver ham bedre muligheder i fremtiden,« siger Jakobs mor til Berlingske.Grundlæggende er det helt galt, at staten skal bestemme, om et ungt menneske skal starte virksomhed. Det må være forældrenes afgørelse, hvis de ellers kan og vil påtage sig det økonomiske ansvar. Som Venstres erhvervsordfører Torsten Schack Pedersen udtrykker det: »Statsforvaltningen skal ikke komme rendende og sige, at man lige så godt kan være flaskedreng som iværksætter, hvis forældrene vel at mærke hæfter for den unge under 18 år.« Erhvervsminister Brian Mikkelsen (K) er bekymret for, at unge mennesker risikerer at opbygge stor gæld tidligt i livet og forklarer, at det er den situation, som Statsforvaltningen skal beskytte dem mod. Men hvis forældrene hæfter for deres barn og ellers har en fornuftig økonomi, burde en situation med stor gældsætning næppe opstå. Nu lover Brian Mikkelsen at indlede en dialog med Statsforvaltningen, men spørgsmålet er, om der skal en lovændring til. Foreløbig må Jakob Kristian Borg stille sig tilfreds med et job i Folkets Hus på Vesterbro. Lad os håbe, det ikke varer for længe, inden han får lov til at springe ud som iværksætter.tj@berlingske.dk jwe@berlingske.dk Grundlægg endeer det helt galt, at staten skal bestemme, om et ungt menneske skal starte virksomhed.
LEDER.
Man fødes ikke som kvinde, man bliver det,« skrev Simone de Beauvoir engang, og de ord ekkoer gennem Ritt Bjerregaards erindringer. Selv blev hun heller ikke født som Ritt, men blev Ritt Bjerregaard, en af dansk politiks mest markante og indflydelsesrige skikkelser.I 1971 blev hun valgt ind i Folketinget for Socialdemokratiet, og »Valgt« dækker perioden fra 1970erne til begyndelsen af 90erne og afsluttes lige før kongemordet på Svend Auken på kongressen i 1992. Hvor første bind af hendes erindringer kredsede om hendes opvækst og de værdier og erfaringer, hun er rundet af, da leverer »Valgt« et indblik i datidens politiske dagsordner og magtkampe og ikke mindst de vilkår, der mødte hende som kvindelig politiker.Få har som Ritt måttet udholde den misogyne stank af cigarer, og få har så vedholdende insisteret på at skrive kvinderne ind i den politiske danmarkshistorie. Det er vanskeligt ikke at blive imponeret over den bedrift, og selv om onde tunger sikkert vil hævde, at hun skriver mere om sig selv end Bill Clinton, der trods alt har været præsident for verdens mægtigste nation, er der ikke en side for meget i hendes erindringsbøger. Og hvorfor også sætte sit lys under en skæppe, når der ikke er plads? Der er kun én Ritt, og er man kvinde og ønsker at gøre politisk karriere eller blande sig i den offentlige debat, så er hendes erindringer pensum. For ingen kan som Ritt demonstrere, hvordan man overlever karaktermord og bitre fejder, forbliver på sagen og ikke lader sig intimidere, men holder fast i sig selv og ikke overlader det til åndelige eller politiske pygmæer at definere én.Formlen synes at være at have baglandet i orden, det vil sige at have en nærværende far og et vellykket ægteskab. Ikke at søge de andres anerkendelse, men at navigere efter en grundlæggende indignation - Ritt var ikke i politik for at gøre karriere; hun var der, fordi det var hendes kald at forbedre livsvilkårene for samfundets svageste. Det illustrerer hun ved at gennemgå sager fra sin tid som uddannelsesminister, socialminister og formand og næstformand for Den Socialdemokratiske Folketingsgruppe.Indignationen ikke gået på pensionMen hun viser det også ved fortsat engagement.Selv om hun i dag er gået på pension, har hun ikke pensioneret sin indignation, og hendes erindringer er opdateret med refleksioner over aktiv dødshjælp, mandebarsel og vores krigsindsats, ligesom hun efterlyser nytænkning af velfærdssamfundet og socialdemokratisk idéudvikling.Stærkt er kapitlet om Hotel Ritz, hvor hun får udpeget og navngivet den embedsmand, som stod fadder til personsagen, og kapitlet om veninden og politikeren Inge Fischer Møllers selvmord. Sidstnævnte kastede sig ud fra Hotel Det Hvide Hus i Ålborg efter at være blevet mobbet ud af en mandsdomineret ledelse, der ikke anerkendte kvinder som ligeværdige i partitoppen. »Hvis jeg var mere melodramatisk indstillet, ville jeg mene, at de dræbte hende,« skriver hun. En barsk dom over en tragisk oplevelse, der givetvis også har været med til at gøre Ritt til Ritt Bjerregaard og til en politiker, man ikke skulle få ned med nakken.Og det var der heller ingen, der kunne.Det kan måske kun kræften, som hun løbende beskriver i kapitler, der bryder den ellers stringente kronologi med detaljerede beretninger fra udvalgte rejser, møder og sager. End ikke personsagerne eller folkedomstolen har kunnet få dansk politisk grande dame til at vakle; faktisk overvandt hun igen og igen den moralske forargelse, der fulgte i kølvandet på sagerne om Hotel Ritz og herskabslejligheden på Vesterbro.Som hun afslutningsvis noterer: »Det muntrede mig op, at jeg anden juledag i pressen blev kåret til den næstmest populære politiker. Udenrigsminister Uffe Ellemann kom på førstepladsen. Jeg på andenpladsen.Dronning Margrethe på tredjepladsen.« Af og til kan folkedomstolen være en karrieremaskine - hvis altså man har formatet.Ritt Bjerregaards foreløbigt to erindringsbøger sammenvæver kvindehistorie, politisk historie, velfærdshistorie og danmarkshistorie, og der er lagt op til et tredje erindringsbind om magtkampene i 1990erne mellem »De Fantastiske Fire«, hendes tid som EU-kommissær og senere overborgmester i København. Lad os håbe, at hun kan finde kræfterne og tiden til at skrive det. Ritt Bjerregaard lægger ikke skjul på at være mærket af kræft, og i sit takkeord til manden, Søren Mørch, skriver hun: »Vi ved, at vi lever på lånt tid.«. Nok blev Ritt Bjerregaard ikke landets første kvindelige statsminister, men det har i høj grad været hende, der banede vejen for kvinder i politik. Fordi hun var tougher than the rest, som hendes idol, Bruce Springsteen, synger.For det fortjener hun en stor tak, og hendes erindringer er ikke kun et hovedværk i dansk erindringslitteratur, men også et værdigt eftermæle for et usædvanligt menneske.Tak for kampen, Ritt.

85 ÅRAlf Østergaard, fhv. chefredaktør, Vejle. Alf Østergaard voksede op i Sønderborg og blev udlært som journalist på Skagen Avis. Derefter kom han til Amtsavisen i Randers. I 1958 startede han på Vejle Amts Folkeblad, hvor han siden steg i graderne.Han var på Vejle Amts Folkeblad i godt 40 år og i 30 af dem som redaktør, hvor han fulgte bladet igennem den elektroniske udvikling.Han var især kendt for sin store interesse for sport.Sideløbende med sit redaktionelle arbejde, sad han i bestyrelsen for Pressens Uddannelsesfond. Alf Østergaard trådte af som chefredaktør i 1999, hvorefter han gik på pension.75 ÅRNiels-Jørn Rahbek, tidl. adm.direktør, Randers. Niels-Jørn Rahbek var med fra starten, da JDC Data i Vejle startede i 1965. Det var et af de første danske privatejede it-servicebureauer.Inden han fyldte 30 år, blev han vicedirektør.Firmaet blev opkøbt af det amerikanske NCR, hvorefter Niels-Jørn Rahbek blev marketingsdirektør for NCR i Norden. Siden har han haft adskillige topposter, bl. a.hos GN Telematics og Hardi International. Efter pensioneringen fortsatte han med at være medlem i bestyrelser, bl. a. Fonden for Randers Regnskov, Lamipro A/ S og Biocover A/ S. Han er i dag bestyrelsesformand for Lamipro A/ S.70 ÅRElon Cohn, fhv. ansvarshavende redaktør, Gilleleje.Elon Cohn er uddannet fra Danmarks Journalisthøjskole, hvorefter han har haft Frederiksborg Amts Avis, Se &amp; Hør, Berlingske Tidende og Danske Pelsauktioner som sin arbejdsplads. Han er medejer af lobbyistfirmaet LC &amp; Cohns Kontor. Han er tidligere redaktør af EUkommissionens danske tidsskrift, Europa, og af Jødisk Orientering. Elon Cohn er formand for hovedledelsen i Dansk Zionistforbund. I 11 år har han været medlem af Dansk Journalistforbunds bestyrelse for freelancejournalister.Han har også tidligere været aktiv i Hjemmeværnet, hvorfra han har 40-årsmedaljen.Anni Svanholt, fhv. folketingsmedlem og lærer, Aarhus.Anni Svanholt blev født i Kirke Såby. Hun blev uddannet folkeskolelærer fra Skive Seminarium i 1972, hvorefter hun blev ansat ved Egeris Skole og Vroue Skole. Derefter var hun i knap 20 år ved Vestervang Skole i Viborg, indtil hun i 1994 blev valgt til Folketinget for SF. Som folkevalgt var hendes mærkesager miljø, klima og ligestilling.I 2001 forlod hun Folketinget. Hun tog herefter en kandidat i offentlig ledelse ved Syddansk Universitet.Det blev kombineret med erfaringen som lærer, da hun blev ansat i Viborg Kommune med skoleudvikling indtil sin pension i 2007.60 ÅRMarianne Jensen, adm. direktør, Vejle. Marianne Jensen har været ejer og været adm.direktør af tekstilvirksomhederne Eurotex og Eurodun gennem i alt 27 år. Firmaet er leverandør til større supermarkeder som Coop og varehuse som Magasin og Salling og eksporterer desuden til udlandet. Marianne Jensen er desuden formand for brancheforeningen Faga, hvor hun er engageret i at fremme de små og mellemstore virksomheder, hun sidder i Håndværksrådets internationale udvalg og er udpeget dommer i Sø-og Handelsretten.Derudover har hun tidl.siddet i Danmarks eksportråd.Marianne Jensen er også politisk aktiv for Konservative i Vejle.Erik Skotting, direktør, Virum. Erik Skotting er født og opvokset i Odense. Det må siges, at de fleste danskere har kørt igennem en tunnel, som Erik Skotting har været med til at skabe i sin erhvervskarriere.Han har nemlig haft en førende rolle i at skabe tunnelforbindelser og flere af de største infrastrukturprojekter i den nyere danmarkshistorie.I 1983 blev han uddannet civilingeniør. Dengang var han med til at anlægge tunneldelen på Øresundsbroen.Siden 2010 har Erik Skotting som teknisk direktør i Metroselskabet været ansvarlig for adskillige dele af metrobyggeriet og en fremtidig letbane i Hovedstadsområdet.50 ÅRJani Lisbeth Jørgensen, forsikringskonsulent, Amager.Jani Lisbeth Jørgensen er født og opvokset på Vesterbro, men flyttede senere til Amager, hvor hun nu bor sammen med sin familie. Jani Lisbeth Jørgensen har haft en alsidig karriere på jobmarkedet: hun er både uddannet kok, juridisk sekretær og kommunal dagplejer. Dog fandt hun vej til en stilling i Københavns Kommune, hvor hun i godt ti år har behandlet repatrieringssager.I starten af 2017 kom hun til a-kassen Ase, hvor hun nu primært behandler dagpengeansøgninger. Jani Lisbeth Jørgensen bliver blandt venner beskrevet som en aktiv vinterbader og rejselysten.

Jani Lisbeth Jørgensen, 50Forsikringskonsulent, Amager, fylder 50 år 14. august.Oprindelig er Jani Lisbeth Jørgensen uddannet kok og juridisk sekretær, men har i ti år arbejdet som sagsbehandler i Københavns Kommune med repatrieringssager. For et halvt år siden kom hun til Ase, hvor hun som forsikringskonsulent primært behandler ansøgninger om dagpenge. Tidligere har hun været kommunal dagplejer. Hun er født på Vesterbro, men føler sig nu som inkarneret amagerkaner efter at have boet på øen over halvdelen af sit liv. Jani Lisbeth Jørgensen er rejselysten, vinterbader og elsker at være sammen med familien.Orla Madsen, 60Museumsdirektør, Haderslev, bliver 60 år 14 august.Orla Madsen er født i Nr. Vissing ved Veng nord for Skanderborg.Han blev student fra Skanderborg Amtsgymnasium 1976 og mag. art.i Forhistorisk Arkæologi fra Århus Universitet 1985. Han var udgravningsleder ved Horsens Museum 1985-1995 og ledende museumsinspektør for Haderslev Museum 1995-2006. Han var direktør for Museum Sønderjylland 2006-2016 og freelance siden 2016. Orla Madsen har desuden haft sæde i mange udvalg og bestyrelser i tidens løb.Erik Skotting, 60Teknisk direktør, Virum, bliver 60 år 14. august.Erik Skotting er født og opvokset på Fyn og har haft en ledende rolle i at være med til at skabe nye tunnelforbindelser under hovedstaden og Øresundsregionen. Han har været med i spidsen på flere af de største infrastrukturprojekter i nyere danmarkshistorie. Siden uddannelsen som civilingeniør fra Danmarks Tekniske Universitet 1983 har Skotting blandt andet været med til at anlægge tunneldelen på Øresundsbroen, og siden 2010 har han som teknisk direktør i Metroselskabet haft ansvaret for byggeriet af Cityringen i København, som ventes at åbne i juli 2019. Udover Cityringen står Skotting i spidsen for anlæggelsen af nye metrolinjer til Nordhavn og Sydhavn samt en 28 kilometer lang letbane fra Lundtofte til Ishøj.Anlægsprojekter, der vil tilføre hovedstadsområdet flere end 50 nye metro-og letbanestationer med en samlet anlægssum på cirka 40 mia. kroner. Erik Skotting vil fejre fødselsdagen med sin hustru Kirsten og deres tre børn samt venner og øvrig familie i hjemmet i Virum.Elon Cohn, 70Fhv. redaktør, Gilleleje, bliver 70 år 14. august.Elon Cohn gik på pension i foråret 2016 fra posten som ansvarshavende redaktør for Jødisk Orientering og Mosaisk Troessamfunds andre medier.Elon Cohn var således ansvarlig for det jødiske samfunds kommunikation før, under og efter terrorangrebet, der kostede den frivillige vagt, cand. polit. Dan Uzan, livet.Elon Ulf Cohn fik afgang fra Danmarks Journalisthøjskole i en alder af 40 år og indledte sin løbebane på Frederiksborg Amts Avis. Herfra kom han til Se&amp;Hør som filmredaktør og fortsatte til Berlingskes erhvervsredaktion.Efter seks år her blev han hentet til posten som presse-og informationschef på Danske Pelsauktioner.Fra Pelsauktionerne kom han til KS Consult, der siden blev opkøbt af Nordens største PR-virksomhed, Kreab. Her rådgav han som seniormedarbejder bl. a. LK, Amway og Europa-Kommissionen, og gennem mere end tre år var han redaktør af Kommissionens danske månedstidsskrift, Europa.2003 etablerede Elon Cohn sammen med to kolleger lobby og PR-virksomheden LC&amp;S ApS i Hillerød og Malmø. Som partner i LC&amp;S arbejdede Elon Cohn bl. a.som lobbyist for svenske Vin&amp;Sprit AB i Bruxelles og Strasbourg.Elon Cohn er et familiemenneske og sætter samværet med kone, børn, børnebørn og vennekredsen højst. Alligevel har han taget sig tid til at lægge arbejde i Hjemmeværnet, hvor han har 40-års medaljen med egeløv, i Dansk Zionistforbund som formand for hovedledelsen, i Dansk Journalistforbund gennem 11 år som medlem af bestyrelsen for danske freelance journalister og i Birkerød Rotary Klub.Alex Holm Jensen, 75Fhv. bestyrelsesformand, Risskov, bliver 75 år 14. august.Alex Holm Jensen er født i Odense og blev student fra Sct.Knuds Gymnasium. Han blev cand. oecon. fra Aarhus Universitet 1967 og amanuensis ved Handelshøjskolen i Aarhus 1967-1970.Derefter var han seniorkonsulent i Revisionsfirmaet Seier-Petersen, Aarhus, 1970-1971, sekretariatschef i Regionalbankernes Sekretariat, direktør i aktieselskabet Varde Bank, Esbjerg, 1977-1992, selvstændig konsulentvirksomhed 1992-1995, og vicedirektør i Systematic A/ S 1995-2005. Han var medlem af bestyrelsen for Dansk Landbrugs Realkreditfond 1984-1989, for Finansrådet, Danske Pengeinstitutters Forening 1988-1992 og af Styrelsesrådet for Handelshøjskole Syd 1985-1992 samt formand for bestyrelsen i Systematic A/ S 2005-2013. Alex Holm Jensen er fortsat medejer af softwarevirksomheden Systematic A/ S, Aarhus, og vinproducenterne Maison Albert Sounit/ Domaine Bernollin, Bourgogne. Han er medinvestor i forskellige nye erhvervsinvesteringer i Afrika, hvor sigtet er lønsom drift, jobskabelse og social impact.Han er gift med socialrådgiver Anne-Grete Petersen. De har fire børn og otte børnebørn.

I mit hoved kører jeg på en regnvåd motorvej. Det er nat, og et sted ude i horisonten flimrer noget, der nok er nordlyset. Eller byer på fremmede planeter.Men min fødder står på en græstørv ude på Refshaleøen i København. Klokken er listet ind i midnatstimen, og fra en helt mørklagt scene spinder Beach House deres sorte væv af drømmepop noir og langsomme gletsjere af skønhed.Få bands kan transportere mig et andet sted hen og sende tankerne i kredsløb som Beach House. Og med en til tider majestætisk koncert satte den engang så undseelige amerikanske duo et fornemt punktum for Haven Festivals første dag.I grunden havde Beach House alt det, som Haven Festivalen stræber efter at omfavne. Intimitet i stor skala, sanselig nærhed og et musikalsk rum, hvor de, der har følelser krøllet sammen i jakkelommen, kan føle sig sikre. Altså det, der kendetegnede indierocken i dens forskellige afskygninger op gennem 00' erne.For at sætte det på spidsen: underspillet, håndspillet og gemt væk.Beach House gemmer sig stadig i mørket, men de gemmer sig ikke musikalsk mere. Det viste de med en påtrængende og hypnotisk koncert, der rev de gamle koder over og gjorde Baltimore-duoen fri af de små, musikalske firkanter, de for ti år siden opfandt sig selv i.BEACH HOUSES EPISKE dimensioner ændrede dog ikke ved, at Haven Festival var for dem, der går uden om hitlister og mainstream popkultur. Helst med klangen af en guitar i baghovedet. Der var ingen hiphop. Ingen pop. Ingen danske gloser.Danske Iceage gav de postindustrielle omgivelser et brutalt lydomslag. På engelsk.Punkens gudfar, Iggy Pop, tog kvælertag på den omhyggelige nydelse, alle madboderne osede af. Det var tiltrængt.Saharabandet Tinariwen hældte ørkensand i den vestlige forståelse af blues. Man er vel nysgerrig! De godt 20.000 mennesker skabte en tætpakket (og ikke altid lige smidig) stemning på det åbne festivalområde.Hvor du i boderne skulle vælge mellem 120 forskellige slags øl til din skål med ramen eller din veganer burger. Det så til forveksling ud, som om Nørrebro og Vesterbro havde sat hinanden stævne på Refshaleøen og taget kokke med hjemmefra.NÅR JEG NU SKULLE være i et kulturelt ekkokammer, var jeg glad for, at Beach House også var der.Deres lavmælte sange egner sig ikke til stærkt lys, så alt lyset på pladsen blev slukket, da duoen tonede frem i blødende rødt modlys. Og fra det øjeblik de satte ' Levitation' i gang, begyndte en temperamentsfuld æltning af de sommerfugle-skrøbelige sange. Ikke brutalt med en hammer. Men i insisterende og stort udfoldede opbygninger.»In a matter of time/It would slip from my mind«, messede publikum med på ' Walk in the Park', før guitaristen Alex Scally med en arkitekts fornemmelse for rum og dybde tegnede dramatiske landskaber i mørket. Med muligheden for et pludseligt og stroboskop-blitzende støjudbrud i baghånden.Et løst hiphop-beat gav ' New Year' en skarpere karakter, og Victoria Legrand sang med en dramatisk efterklang og vibrator i slugter af ekko, så man mærkede ånden fra Kate Bush fremkalde nye sider af Beach House. De har altid haft deres sang og en klar sound. Fredag nat skruede de en tand ekstra op for kontrasterne, fandt stærkere virkemidler frem. Af et minimalistisk natskyggeband at være var deres koncert en imponerende eksplosion.Både i mit hoved og på himlen over Refshaleøen.simon.lund@pol.dk .Fakta: FAKTA Haven FestivalNy københavnsk festival for musik, kunst, øl og mad. Claus Meyer og Mikkeller står blandt andet bag.Foregår over to dage på Refshaleøen og lukker omkring 20.000 mennesker ind.Musikalske topnavne er The National, Bon Iver, Igyy Pop og Beach House.
Haven Festival er gymnastrada for hipsterkulturen. Heldigvis var Beach House også lukket ind i storbyens kulturelle ekkokammer.
SOGNEPRÆST Henrik Højlund skriver i Kristeligt Dagblad den 4. maj under overskriften " Folkekirke uden grænser" om sin frygt for en alt for rummelig folkekirke med alt for meget samarbejde hen over sognegrænserne.Personligt ville Højlund have det elendigt med at indgå i et tæt samarbejde med en præst, der mener noget helt andet end ham. " Hvordan skulle jeg med sindsro se til, at min kollega prægede menighederne med den slags tro/ vantro?", skriver han med henvisning til velkendte teologiske stridsspørgsmål.Det er folkekirkens samarbejdskultur, der fået Højlund til at fare i blækhuset.Samarbejde er ganske forventeligt og helt ukontroversielt blevet nævnt i bispevalgkampen i Lolland-Falsters Stift. Højlund henviser til en kronik af Marianne Gaarden i Kristeligt Dagblad den 25. april. Men hør - det skulle da bare mangle, at vi kan tale om samarbejde i folkekirken. Et tættere samarbejde mellem kirker kan faktisk føre til, at pengene rækker længere, og at flere mennesker nås med det glade budskab. Jeg studser over Henrik Højlunds mere grundlæggende ubehag ved folkekirkens samarbejdskultur.Mere end fire millioner danskere er medlem af folkekirken. I menighedsrådene landet over sidder der cirka 15.000 præster og valgte medlemmer. Det turde stå klart, at der blandt så mange mennesker findes en stor spredning i teologi, tradition og trosliv.HØJLUND SKRIVER: " Ønsket eller kravet om mere samarbejde på tværs af sognene forudsætter, at vi på bundlinjen deler tro." Er det bare mig, eller afslører den sætning, at Højlund mener, at alle præster burde have deres eget sogn uden kollegaer, hvor de har eneret på at definere den rette tro? I øvrigt: Kan sogne og sognepræster ikke samarbejde uden at have " forkyndelsesfællesskab"? Samarbejde er en forudsætning for, at folkekirken hænger sammen. Det vigtigste samarbejde i folkekirken er samvirket mellem præst og menighedsråd lokalt.Dette er intet mindre end en grundpille i folkekirken og forudsætter, at præster og lægfolk, der måske er rygende uenige om helt fundamentale ting, kan finde ud af at sætte sig om samme bord.Nuvel, et stykke hen ad vejen kan jeg følge Højlunds bekymring. Kristendom kan naturligvis ikke betyde hvad som helst. Folkekirken kan naturligvis ikke rumme hvad som helst. Men hvor ville det være dejligt, hvis formanden for Evangelisk Luthersk Netværk kunne anerkende, at den rummelige folkekirke også er til hans fordel.I FOLKEKIRKEN VÆRNER VI om præsters forkyndelsesfrihed. En sognepræst kan nægte at vie et par af samme køn eller personer, som har været giftfør. Der er plads til mandlige præster, der ikke anerkender deres kvindelige kollegaer.At det forholder sig sådan, undrer mange af folkekirkens medlemmer. Men det betyder ikke, at der skal rokkes ved denne rummelighed. Også den er nemlig en grundpille i folkekirken.Vi skal turde tale om de forskelle og uenigheder, der skiller os. Samtidig skal vi blive bedre til at vise folkekirkens medlemmer, hvordan man kan være en del af en kirke, hvor man aldrig er enig med alle om alting. Noget tyder på, at det er blevet sværere for medlemmerne at føle sig hjemme i en kirke, som udgøres af så mange indbyrdes modstridende stemmer.Jeg vil gerne undgå, at et medlem i mit sogn melder sig ud i vrede over et eller andet, som Henrik Højlund har sagt.Omvendt vil det gøre mig ked af det, hvis et medlem i Højlunds sogne melder sig ud på grund af mig. Se, det var mindst én fælles sag, vi kan have glæde af at samarbejde om - på tværs af sognegrænser.Anton Pihl er næstformand i Vesterbro Sogns Menighedsråd.Det vigtigste samarbejde i folkekirken er samvirket mellem præst og menighedsråd lokalt.Fakta: Hvad mener du?Send din mening til Kristeligt Dagblad eller deltag i debatten om samarbejde i folkekirken på k.dk eller på Facebook.

For et par år siden ønskede jeg mig et sommerhus. Det fik jeg aldrig, og det var vist meget godt, for bare tanken om at skulle rense tagrender, betale en ny varmepumpe, male vinduer og fælde træer gør mig helt træt.Men vi fik i stedet en lille nyttehave på Amager, hvor vi de seneste par somre har dyrket grøntsager, holdt liv i et drivhus og grinet af, hvor elendige vi er til haveliv, og samtidig været uendeligt benovede over, hvor stort et mirakel det igen og igen føles som, når man sår et frø og pludselig ser en plante komme op. Hvor vasket man bliver i hjernen, når man går en eftermiddag og luer og ikke kan tjekke sin telefon eller gøre ret meget andet end at se på spirer og tænke »du skal dø, og du må leve« og forundres over, hvor sejlivet skvalderkål er.Det er ret fantastisk at opleve og en kæmpe gave, men hvad der også er en gave, er, at haven ligger på Amager. Vi cykler derud. Oftest med mig siddende forrest i ladcyklen, og vi snakker, mens vi kører. Om de mange cykler, der står på Vesterbro og dør - jo tættere på en bar, desto flere forladte cykler. Om altaner, som er fyldte med blomster, huse, der gror planter op ad.Så hen over Dybbølsbro, turen ned af Cykelslangen, som jeg stadig elsker, fordi der er noget fascinerende over at cykle på en høj bro Cykelbroen hen over havnen, synet af den elskede bys tårne, et par hundrede meter på Islands Brygge, før vi rammer Fælleden.Jeg kendte ikke Amager Fælled, før vi fik den have. Jeg har boet på Nørrebro de fleste år, jeg har boet i København, og jeg troede lidt, at det var en tilgroet losseplads, hvor man blev slået ihjel, når man gik ud for at se på fugle. Jeg troede, der var grimt, fladt, kedeligt.Men de første ture derud var en kæmpe overraskelse. Amager Fælled er en juvel, der ligger og glimter grønt midt i byen. Det er ikke en nydelig park som Fælledparken, ikke en rigtig skov, ikke en friseret yndighed som Dyrehaven. Det er en underlig hybrid af det hele. Både ordentligt og uordentligt.Med små stier, der bugter sig mellem træerne, hvor man kan blive væk, en sø med en gangbro, man kan gå ud på, brede grusstier, som folk løber og cykler på. Her er køer inde bag et hegn, en bæk, der bugter sig. Der er duften, som minder om at cykle til stranden en sommerdag i det sommerhus, vi aldrig fik, og der er fornemmelsen af at blive omsluttet af grønhed og friske blade i forsommeren. Der er blomstrende tjørn, der dufter, brændenælder, hyld og mirabeller.I et hjørne flyver de med modelfly, i et andet spiller børnene rollespil. I den ene ende tårner Bella Sky sig op, i den anden står byens tårne i profil, og jeg tænker så tit på, hvor fint det må være at opleve for første gang som turist og se kontrasterne.Bade i havnen, spise på Noma, ligge på græsset på Fælleden, gå i Operaen.Et lille hjørne natur midt i byen. Et pust af fred og ro. Et sted, man kan trække vejret dybt og blive lillebitte og kæmpestor, fordi man bare er en del af naturen, selv som kød, krop og menneske. Den er en kæmpe gave til alle os, der allerede kommer på Fælleden.Og til dem, der ikke har opdaget den endnu.Tag på tur.Jeg kendte ikke Amager Fælled, før vi fik den have. [] Jeg troede, der var grimt, fladt, kedeligt.
Selv en lille have gør stor nytte.
Fuck you« -attitude og selvlede. Pervers liderlighed og narkotisk syndefald.Outsider-sammenhold og interne slagsmål. Eros og thanatos.Melodisk 1960er-pop og frenetisk støj. Alle disse modsætninger har gennem knap 35 år været flittigt tilbagevendende tematikker i den skotske undergrundslegende The Jesus and Mary Chains musiske udtryk.Og det er de skam fortsat. If it ain't broke, don't fix it, som man siger.Skotterne har alle dage været fortrinlige til at lyde flintrende ligeglade med alt og alle på en distanceret og nonchalant måde. Too cool for school. De kører efter deres egne regler.Bandet, der er centreret omkring brødrene Jim og William Reid fra Glasgow-forstaden East Kilbridge, viste tidligere på året, at de efter 19 års albumpause stadig har et sikkert greb om ovennævnte signaturdyder, da de udsendte det glimrende comeback med den typisk Mary Chainske titel »Damage and Joy«. Ødelæggelse og glæde. Det er deres første album siden gendannelsen i 2007 og samtidig anledningen til den igangværende turné, som søndag aften bragte dem forbi Store Vegas udsolgte sal på Vesterbro.Tilbage i de dystre 1980ere var The Jesus and Mary Chain notoriske for deres introverte stil og deres korte og sanseløst støjende koncerter, der på en god/ dårlig dag kunne give publikum akut tinnitus og samtidig gøre deres igangværende amfetamintrip til et paranoidt mareridt med kvalme, opkast og angstanfald.De er blevet lidt mere medgørlige siden, men introvertheden viste sig straks, da de skød koncerten i gang med det nye nummer »Amputation«, at være den samme. For selv om Jim Reid både stod på ét ben som en stork flere gange undervejs, takkede høfligt for bifaldene og sågar talte en lille smule, så bliver skotterne aldrig de store entertainere. Det aspekt lader overhovedet ikke til at interessere dem. De stod i stedet bare på den røgfyldte scene og spillede. Det gjorde de så til gengæld rigtigt godt.Så kan jeg godt leve uden nogen større interaktion.Allerede tidligt i koncerten udgjorde den fuzz-lodne »April Skies«, den trommepiskende »Head On« og den skiftevis sirupsøde og hidsigt støjende »Far Gone And Out« en giftig trio. Her stod det klart, at bandet, der foruden Jim (vokal) og William Reid (guitar) bestod af en bassist, endnu en guitarist og en trommeslager, var en tæt sammenspillet lille armé med en stærk fornemmelse for at give hinanden plads i lydbilledet.Kun »Always Sad«, hvor Jim Reid sang duet med sangerinden Bernadette Denning, blev leveret komplet lidenskabsløst. Den misere rådede de dog bod på med en fuldkommen sublim version af dødsbønnen »Reverence«, hvor William Reids nådesløse støjterror på spaden var så heftig, at man skulle tro, den var i stand til at vække de døde, inklusive både JFK og Jesus, som der synges om i teksten.De gemte dog det bedste til sidst.Selv om brødrene Reid virker svært tilnærmelige, så er de ikke nærige.Slutteligt serverede de otte ekstranumre fordelt på to omgange, heriblandt fem stenkolde klassikere fra hovedværket »Psychocandy«, inklusive en smukt gnistrende udgave af hittet »Just Like Honey« og den distortion-kværnende biker-hymne »The Living End«. »I hate rock'n'roll« sang Jim Reid afslutningsvis i sangen af samme navn. Det skjulte han og bandet temmeligt godt.mahe@berlingske.dk 
The Jesus and Mary Chain.
Det startede med en app i København sidste år, hvor internationale studerende og turister kunne finde en lokal guide på et interaktivt kort. Eller man kunne melde sig til en begivenhed arrangeret af en københavner.Nu er det blevet en venneapp, som lanceres i fem lande, hvor både lokale og tilrejsende kan møde nye venner med få klik.En af dem, der stillede op med en begivenhed, da GuideCatch havde premiere i sin første version sidste år, var 26-årige Sara Rande.»Danskere kan være ret lukkede. Vi er ikke så gode til at lukke op og lade folk komme ind på os. Medmindre vi har fået øl. Så jeg lavede en event i november på en klassisk bodega på Vesterbro, hvor de kunne møde danskere og lære den kultur at kende. Hvor bodegaen startede som et sted, hvor sømænd holdt til, som senere udviklede sig til en slags dagligstue for de lokale«, fortæller Sara Rande.Hun er netop blevet bachelor i hospitality management fra Cphbusiness, hvor hun læste i en international klasse. Hun har tidligere delt lejlighed med en fra Tyskland og en fra Slovakiet og er optaget af, hvor meget inspiration man kan få ved at møde nye mennesker.»Som studerende har jeg ikke penge til at rejse så meget, men det at møde nye mennesker er en rejse i sig selv. En udvidelse af ens identitet. Man bliver mere kreativ og oplever sig selv på en ny måde«, siger Sara Rande, der klarede sin bodegaintroduktion på Det Lille Øresund så godt, at fem af de italienske deltagere samme aften slog hende i spillet Meyer.Tværkulturel grundlæggerSara Rande blev så grebet af konceptet, at hun nu arbejder med markedsføring for GuideCatch og den nye version med mere fokus på at skabe relationer i almindelighed.For det viste sig, at de omkring 5.000 brugere, som GuideCatch fik i løbet af sidste år, mest var interesserede i at bruge appen som platform til at finde nye venner med et åbent sind. Ikke nødvendigvis at være turistguides, men guides til hinandens liv og kultur.Grundlæggeren af GuideCatch, Fatiha Thiam, er født og opvokset i Senegal med en senegalesisk far og en dansk mor og har boet og arbejdet i København, London og Paris for blandt andre A. P. Møller Mærsk, PA Consulting og KPMG. Så hun kender til behovet for at finde kontakter i et miljø, hvor man ikke færdes hjemmevant.»Det er altid mest interessant, når lokale viser en noget. Eller når man har noget til fælles. Det kan være en passion for fotografieller interessen for sport. Det kan være, at det fører til et venskab eller en forretningsidé, eller at nogen finder en kæreste. Hvem ved. Men det er en social app, ikke en datingapp«, understreger Fatiha Thiam, direktør for firmaet, der nu består af ni mennesker.Ikke en datingappI appen opretter man en profil og skriver nogle nøgleord, og så kan man ellers via gps-teknologien i lighed med datingapps som Tinder og Happn finde andre profi-ler i nærheden. Men altså uden at det målrettet handler om kæresteri.»Da vi lancerede appen sidste år for at prøve ideen af i mindre målestok, tænkte vi det mest som et tilbud til turister. Men vi blev downloadet af rigtig mange lokale, både danskere og herboende udlændinge, der var internationalt indstillede og openmindede, og som havde lyst til at møde nogen, de ikke var venner med i forvejen.For det er jo svagheden på Facebook eller Instagram, der finder du kun dem, du kender«. Så turistaspektet er blevet nedtonet, og nu har GuideCatch udviklet sig til en ' find venner'-service, som netop er blevet tilgængelig som en gratis app, der kan downloades til iPhone (fra App Store) og Android (fra Google Play).per.munch@pol.dk 
Sara Rande lavede sidste år et pilotprojekt, hvor hun med appen GuideCatch lærte en flok studerende fra hele verden at spille Meyer.
Kl. 9.00: For en gangs skyld sover jeg, til jeg selv vågner. 
Skuespiller Sarah Boberg, der er aktuel med turnéforestillingen "Vrede" på Folketeatret, værner om traditionen at møde både venner og familie hver weekend . 
Hvad vidste Politiets Efterretningstjeneste, PET, egentlig om den nu varetægtsfængslede 29-årige dansk-irakiske mand, der bl. a. er sigtet for denne weekend brutalt at have overfaldet et ungt par ved en tankstation i Birkerød med en økse? Det vil Danske Folkepartis retsordfører, Peter Kofod Poulsen, nu have svar på, efter at det er kommet frem, at PET før overfaldet var blevet oplyst om, at den formodede gerningsmand havde stiftet bekendtskab med militant islamisme.»Vi vil simpelthen bore i, hvad det betyder. Derfor vil vi spørge justitsministeren, hvad der ligger bag de formuleringer, som man nu anvender. Vi bliver nødt til at finde ud, om myndighederne har været ordentligt gearet i denne her sag,« siger Peter Kofod Poulsen.Den nu fængslede danskiraker blev mandag anholdt på Vesterbro. Det skete efter en større menneskejagt i København bl. a. med deltagelse af Politiets Aktionsstyrke.Tirsdag blev manden fremstillet i Lyngby Ret sigtet for overfaldet, hvor en 19-årig kvinde fik åbent kraniebrud.Og tirsdag aften udsendte Nordsjællands Politi og PET så en fælles pressemeddelelse, hvor der står, at PET forud for overfaldet var blevet orienteret om, at dansk-irakeren ud over muligvis at være psykisk ustabil også »havde stiftet bekendtskab med militant islamisme«. Sagen kommer frem, efter at det flere gange er blevet afdækket, hvordan efterretningstjenester rundt om i Europa har kendt til radikaliserede eksfanger, som senere har begået terrorangreb.Efter terrorangrebet i København i februar 2015 kom det således frem, at PET havde modtaget indberetninger om, at gerningsmanden Omar El-Hussein var blevet radikaliseret i fængslet.Men om noget lignende gør sig gældende i denne sag, er fortsat uklart.Netop løsladtIfølge den 29-årige danskirakers far blev hans søn løsladt fra Nyborg Statsfængsel for kun 12 dage siden.Han afsonede en dom på tre år bl. a. for røveri.»Han meldte sig selv for at få et nyt liv. Nu er han så kommet ud. Han er psykisk ustabil, men ingen har gjort noget for at hjælpe ham,« siger faren.Han siger også, at hans søn under sit fængselsophold sad flere måneder i isolation, og at familien i den periode ikke kunne få kontakt til ham.»Da han blev løsladt, havde han tabt sig mere end 10 kg. Hans blik flakkede. Det var ikke godt,« siger faren.Ifølge faren har sønnen dog ikke udvist tegn på at være radikaliseret.»Nej, overhovedet ikke.Det kan jeg slet ikke genkende,« siger han.Hverken politiet, PET eller Kriminalforsorgen har ønsket at kommentere på disse oplysninger. Terrorforsker ved Forsvarshögskolen i Stockholm Magnus Ranstorp siger, at det er fuldstændig op til PET, hvordan den behandler en indberetning om en mulig radikaliseret eksfange.»PET har ikke ubegrænsede ressourcer, og hvis man ikke synes, at han er farlig nok, overvåger man ham heller ikke, når han kommer ud. Den slags beror altid på en konkret sikkerhedsvurdering,« siger han.Men at sagen ikke er exceptionel, står dog klart. I 2016 sårede en afghansk asylsøger således fire personer med en økse og en kniv under et angreb i et tog nær byen Würzburg i Tyskland. »Det er noget, vi har set Islamisk Stat opfordrer til.Men om det samme er sket her, er alt for tidligt at udtale sig om,« siger Magnus Ranstorp.Under grundlovsforhøret tirsdag nægtede den sigtede 29-årige dansk-iraker at udtale sig. Samtidig oplyser Nordsjællands Politi, at det fortsat efterforsker motivet bag overfaldet. Justitsminister Søren Pape Poulsen afviser også at komme med oplysninger om PET's ageren.»Sagen er som bekendt under efterforskning i øjeblikket.Derfor ønsker jeg ikke på nuværende tidspunkt at kommentere sagen,« skriver han i en mail til Jyllands-Posten.matias.seidelin@jp.dk Vi bliver nødt til at finde ud, om myndighederne har været ordentligt gearet i denne her sag.Peter Kofod Poulsen (DF), retsordfører.
Støtteparti er så urolig over sag med formodet øksemand, at det nu vil have svar på, om myndighederne har ageret i tide.
Selv om restauranten Noma har været lukket og dermed udelukket fra Michelinguiden siden februar sidste år, er der noget »nomask« i luften omkring årets uddeling af Michelinstjerner.Flere danske madanmeldere spår nemlig, at restauranten Barr, der er én af Nomas aflæggerrestauranter, bliver en af vinderne, når det mandag afsløres, hvilke restauranter der enten får den første stjerne, får endnu en stjerne eller omvendt mister en stjerne i den danske Michelinguide.Ifølge Berlingskes egen madanmelder Søren Frank kan der måske være en stjerne i frikadeller og wienerschnitzel. I hvert fald hvis man laver det som restauranten Barr.»Jeg tror, at Barr får en stjerne. Det ligger måske ikke lige til højrebenet, at en restaurant, som serverer frikadeller og wienerschnitzel, skulle få en Michelinstjerne. Men kvaliteten er høj på Barr, hvad angår råvarer, tilberedning, velsmag, betjening og interiør,« siger Søren Frank.Den opfattelse er han ikke alene om. Både hos Niels Lillelund, der er Jyllands-Postens madanmelder, og på den anden side af Sundet hos svenske Metro er begejstringen og optimismen stor.»Hvis vi får nogle nye stjerner, så tror jeg, det bliver Barr. De er med på det nye, og de gør det, Michelin gerne vil belønne,« siger Niels Lillelund.»Rosio Sanchez burde få en stjerne nu for sin nyåbnede Sanchez på Vesterbro. Det samme gælder Restaurant Barr,« siger Carl Reinholdtzon Belfrage, der er madanmelder for svenske Metro.Men også restauranten Amass med tidligere Noma-køkkenchef Matt Orlando i spidsen ligger lunt i svinget, hvis man spørger madanmelderne.»I København har Barr og Amass fortjent en stjerne,« siger Bent Christensen, der er redaktør på Den Danske Spiseguide.»Jeg synes, VeVe og Barr er oplagte kandidater til en stjerne. Derudover synes jeg, at Amass burde få en,« siger Svend Rasmussen, der er madanmelder hos Berlingske.Spørger man den engelske madanmelder Allan Jenkins, der skriver for avisen The Guardian, er der tale om et regulært mysterium, når det kommer til restauranten Amass.»Det store mysterium for mig er, hvorfor Amass ikke bliver anerkendt som værende en stjerne værdig. Jeg håber, Amass får en stjerne i år,« siger Allan Jenkins.Generelt mener madanmelderne, at det er svært at forudse og forstå, hvad Michelinguidens belønner - eller omvendt ikke belønner.De fleste er således enige om, at restauranten Mielcke &amp; Hurtigkarl, der ikke har nogen stjerner, er uretfærdigt overset af guiden.Ifølge Niels Lillelund fra Jyllands-Posten handler uddelingen af Michelinstjerner også meget om politik og tilfældigheder. Der er sjældent en direkte sammenhæng mellem præstation og belønning, mener han.»Meget afhænger af, hvor Michelin lige har været, og hvor de ér politisk i deres bedømmelse.Mielcke &amp; Hurtigkarl burde få en stjerne, men det har de burdet meget længe,« siger han.Det tilslutter Svend Rasmussen fra Berlingske sig.»Jeg mener, at Mielcke og Hurtigkarl allerede skulle have haft to stjerner for mange år siden, men det er, som om Michelin ikke kan lide dem. Jeg kan i hvert fald ikke finde nogen anden grund til, at de ikke allerede har fået flere stjerner,« siger Svend Rasmussen.Michelinstjernerne bliver lanceret på Københavns Rådhus i dag.Læs mere på b.dk og Business s. 4-5.kasl@berlingske.dk asst@berlingske.dk Fakta: De har MichelinstjernerKøbenhavn Geranium aoc Søllerød Kro Era Ora. formel B. Kokkeriet. Kiin Kiin. Studio at the Standard Kadeau 108 Relæ Den Røde Cottage Marchal. Clou Kong Hans Kælder Aarhus Frederikshøj. Domestic Gastromé Substans Bornholm. Kadeau Fredericia Ti Trin Ned Hørve Slotskøkkenet, Dragsholm Henne Henne Kirkeby Kro Præstø Frederiksminde Færøerne. Koks.
En række madanmeldere spår om, hvilke danske restauranter der vil løbe med hæderen, når årets Michelinguide bliver offentliggjort i eftermiddag. Blandt favoritterne til nye stjerner er Barr og Amass i København, mens Mielcke &amp; Hurtigkarl endnu engang vil blive forbigået.
J eg ville ønske, at jeg boede på Tove Ditlevsen Boulevard. Sådan en stor, fuldfed gade fyldt med selvtillid og store armbevægelser. Så kunne jeg gå der, midt på vejen, og tro på det hele en dag mere. Lige indtil jeg ramte en af de evige mandage, hvor man hellere vil gemme sig i Tove Ditlevsen-smøgen - fuld af lige dele livslede og Fernet Branca.Der er så mange ansigter på Tove Ditlevsen, og de fortjener alle en adresse.Meget mere end den lille plads, der er blevet hende til del på barndommens Vesterbro.Det er ikke uden grund, at kunstnerkollektivet Sort Samvittighed har kaldt Tove Ditlevsen for et både-og-menneske, der helst vil det hele på en gang. Men som ofte ikke magter det. Der er en Tove i os alle. Det har man efterhånden fået øjnene op for, efter at Ditlevsen i flere år blev låst fast af et litterært snæversyn, der begrænsede hende til poesibøger og pigeværelser.Det har jeg aldrig forstået. Da vi kastede os over hendes tekster i 1980ernes Valby, var hun en heltinde af chokerende ærlighed og mod. At visse kloge og finere folk kaldte hendes værker for sentimentale blev set som en hån. Ditlevsen var jo bare alvorlig, fordi hun satte noget på spil. Måske havde hendes kritikere ikke helt så meget at miste.Heldigvis har det ændret sig. En ny generation læsere har gjort op med den kulturelitære trutmund, der holdt forfatterskabet ud i strakt arm. Nu ser vi hende for alt det, hun er. For mønsterbryderne, som Tove Ditlevsen selv, var forfatterskabet en afskallet neglelaksfinger til parnasset, som fik det hele hjemmefra, undtagen den styrke, råhed og ærlighed, som gjorde hende til en af Danmarks største forfattere.For det moderne menneske er hun inkarnationen af de mange valg, vi får tildelt, men måske ikke har styrken til at træffe.På torsdag er det 100 år siden, at Tove Ditlevsenblev født, og allerede nu har vi, der så længe har båret hendes bøger under hjertet, talt om, hvordan vi skal markere det.Gyldendal har i samme forbindelse udgivet et udsnit af Ditlevsens digte udvalgt af Olga Ravn, der fremhæver Ditlevsens evne til at blotlægge en kvindes kamp mellem det, hun burde være, og det hun er.Som Ditlevsen skriver i titeldigtet: »Du havde en pigelig drøm om et barn og en mand / og du fik hvad du pegede på men var stadig alene«. Måske er det også den del af hendes tekster, vi bedst spejler os i nu. Der er ikke kommet færre ideer om, hvad det perfekte kvindeliv burde være, tværtimod.Mange er stadig fanget mellem drømmen om familien og lysten til at kaste det hele bort. I dag er det sidste kun blevet nemmere, og det spaltede kvindeliv er ikke blevet mindre spaltet, siden Ditlevsen endte sit i 1976. Tværtimod. At der er kommet flere muligheder, gør ikke de tabte drømme mindre ulykkelige.Også derfor glæder jeg mig til torsdag, hvor vi hylder forfatterinden, der havde alle aldre og alle ansigter. Hvor mønsterbryderen, moderen, misbrugeren og kunstneren flyder sammen i én. Gid vi kunne fejre dem alle ved at gå ned ad en bred boulevard, der bar hendes navn.»For det moderne menneske er hun inkarnationen af de mange valg, vi får tildelt, men måske ikke har styrken til at træffe.«.

Gennem, hvad der synes at være meget lang tid, har hjørnet af Vesterbrogade og Bernstorffsgade henligget som en byggeplads, samtidig med, at der - også dér - har været forskellige former for opgravning og vejarbejde. Men nu er der lys forude. Også bogstaveligt, men det vender vi tilbage til.I adskillige år har Tivoli i København arbejdet på at gøre forlystelseshaven til en helårsforretning med stadig længere åbent og en række forretninger og restauranter i tilknytning til matriklen. Med Tivoli Hjørnet er et stort skridt taget, for udover, at Nimb udvider med 21 værelser og udendørs swimmingpool, Illums Bolighus får nye lokaler, og Sticks'n'Sushi åbner en stor restaurant med mulighed for spisning på tagterrassen, er der også gjort plads til et madmarked med 15 barer og restauranter til småspisning, hyggedrinks, kaffe - og take away-aftensmad til de ekstra travle. Samlet passerer 400.000 mennesker dagligt Tivoli Hjørnet, så der er et potentiale for, at stedet bliver et levende tilskud til København.Stueetagen af Tivoli Hjørnet er trukket tilbage i forhold til gaden, og selv om der også skal være plads til lidt udeservering og de allestedsnærværende cykler, giver det byen et af de brede fortov, der efterhånden er ved at dukke op flere steder. Det er i sig selv en kvalitet ved byggeriet.De andre etager i det højdemæssigt tilstræbt beherskede hus består udadtil af et stærkt bugtet vinduesforløb, som havde en mægtig hånd strukket en gigantisk Alvar Aalto-vase ud i en lang bane. Det store spørgsmål forud for åbningen af mange af restauranterne i dag og snoreklippene næste fredag er, hvordan det utraditionelle vinduesparti kommer til at fungere.Med persienner trukket for er det ikke et syn, man bliver videre højstemt af, men det er jo så heller ikke meningen: De lamelagtige persienner er styret af dagslyset, så på en varm sommerdag vil de regulere indeklimaet ved at være lukkede. På en kold efterårsaften, for eksempel, kan man forestille sig, at de står åbne, og at et venligt og blødt lys strømmer ud i mørket og signalerer varme, samvær, møder med andre mennesker. Lys og Tivoli.Forhåbentlig. Det ville være trist, hvis Tivoli har anvendt »et trecifret millionbeløb,« som det hedder, på noget, der ikke er en berigelse af Københavns byliv. Og med den investering bliver der sikkert også råd til at sørge for den sidste finish, så overgange i vinduer og til nabohusene bliver mere gennemførte, og stedet i det hele taget fremstår færdigt, veldefineret og afklaret. Tivoli Hjørnet kan indgå i den generelle opgradering af stedet, der også er på vej med pladsdannelsen ved Axel Towers. Under alle omstændigheder tegner Tivoli Hjørnet til at blive et fremskridt i forhold til, hvad der tidligere lå på stedet, men det er unægtelig en billig baggrund at brillere på.Tivoli Hjørnet kunne ikke ligge hvor som helst i det indre København. Med dét navn er det for det første nærliggende at placere det ved Tivoli. Og her er for det andet tale om en konstruktion af en vis pågående robusthed, der kun vanskeligt kunne passes ind i middelalderbyen.På Vesterbro overdøver Tivoli Hjørnet imidlertid ikke i koret af bygninger ved et kryds, hvor der ud over nævnte Axel Towers (Lundgren og Tranberg) også ligger en modernistisk kontorbygning (Alex Poulsens og Mogens Jacobsens Panoptikon), Arne Jacobsens elegante Royal Hotel og Arthur Wittmaack og Vilhelm Hvalsøes klassicistiske Axelborg, der med sin soliditet synes at være forankret i selve den undergrund, hvorfra landbruget henter sin næring. Det er et æstetisk og mentalt rodet hjørne, der har sin forklaring i udbygningen af København i sidste halvdel af 1800-tallet. Pudsigt at tænke på, at her engang lå handelsboder og interimistiske træbygninger, og at der var plads omkring Frihedsstøtten.Boder er der stadig i Tivoli, og det er inde fra haven, Tivoli Hjørnet indtil videre tager sig smukkest ud med et tilbagetrukket, terrasseret byggeri og en facadebeklædning af lyse tegl, der viser, at byggeriet underordner sig Tivolis historiske selvforståelse og samtidig fremtræder som en bygning af vor tid med overvejende lyse materialer, der signalerer en skandinavisk tradition og livsstil. Fra Tivoli Hjørnets hotel-og restaurationsterrasser er der en ualmindeligt generøs udsigt til Tivoli og nogle af de københavnske tårne i det fjerne.Nævnes skal det også, at bygningens tilbagetrukne placering i forhold til selve Tivoli giver promenaden efter hovedindgangen i retning af koncerthuset et smukt blik ind i haven og til alle de glæder og forlystelser, der venter børn og barnlige sjæle.tow@berlingske.dk 

Det låter som bluesen i Malmö /Sluta aldrig«, synger Joakim Thåström og mindes vinteren i Malmö, hvor sammenkrøllet syren ventede på fjernt forår, og den eneste varme ved hånden stammede fra kaninpis. Byen med de ustemte symfonier som kærlighedssyge delfiners klagesange.Den altid hyperintense svenske veteran er en af de sangskrivere, som virkelig kender og anerkender stedets poesi. Slår du tonen an på stedet, forfører du sangen med geografiske konnotationer. Så kan selv den mest flyvske følelse genkendes i den lyttendes rejsevante hjerte.Hvad enten man selv har været i Berlin, Krakow, Malmö, Houston eller på Sønder Boulevard i København eller bare kender deres melodi fra filmen, litteraturen eller slet og ret reagerer på navnets iboende musik. Når man hører et stednavn sunget, lokker dets sirener.Steder er følelser og vice versa, og Thåström forholder sig frit fortolkende til dem. Titlen ' Centralmassivet' udtaler Thåströms forståelige fascination af den franske region Massif Central, men i titelsangen kridtes den geografiske bane op langt derfra omkring Roslagsgatan i Stockholm. En sang sammensat af melankolsk længsel og fromme ønsker i en frygtladet tid. En poetisk højspændt Thåström-klassiker. Centralmassivet? Det kan han selv være! DET ER SNART gevaldig mange år siden, Thåström dukkede op i spidsen for Sveriges store punkband Ebba Grön. Selv hans tid i den svenske rockgigant Imperiet og det kompromisløse elektrotærskeværk Peace, Love &amp; Pitbulls fortaber sig så småt i fortidens tåger. Men uanset om han har gået til stålet eller er gået ned i melankolsk-akustisk gear, har Thåström igennem alle årene formået at fastholde en imponerende følelsesladning.Det gælder i høj grad også for ' Centralmassivet', der er opfølgeren til hans svenske hitlistetopper ' Den Morronen' fra 2015. ' Centralmassivet' er en heftig omgang. Klassisk Thåström. Højspændt, rastløs. Den musikalske ramme et massivt miskmask af guitarer og elektroniske bredsider, men trods alt med sprækker, hvorfra Thåströms papirtynde trompet, Niklas Helbergs piano og Anders Hernestams trommer på skift får lov at bryde ud.Guitarerne er rå på ' Bluesen i Malmö', hvor man må konstatere, at den modne og mørnede Thåström nok er det tætteste, Norden nu kommer på en Dylan.At der kastes mange blikke i bakspejlet, lægger ikke hindringer i vejen for den rastløse energi, som præger hovedparten af albummet i en grad, så det næsten er for meget af det gode. Der er sandelig lagt i kakkelovnen til den turné, som fører Thåström til hans gamle hjemmebane på Vesterbro, når han spiller på Vega 9. november.ENERGIUDLADNINGEN er også på ' Old Point Bar' i Houston så massivt dystopisk i sin lyd, at man griber sig i at ånde helt lettet op, når tempoet bliver skruet ned. Som på ' Centralmassivet', hvor La-Gaylia Fraziers gospelvokal er med til at synge en stor forventning om stjerner frem i det mørke, som ligger tæt over albummet og når sit klimaks på den himmelstræbende nattebesyngelse ' Som Mästarna Målat Himlen'.På den smukt fortabte ungdomskærlighedserklæring ' Aldrig Av Med Varnandra' spindes en tråd igennem tiden fra en nat i Krakow til en fjern fortid i Oslo.Igen benytter Thåström stedets poesi som forankring og kompas. Som han gør det på albummets fornemme afslutningsnummer ' Natten För Det Här', hvor vejen vesten om solen og månen lige så godt kan gå forbi Esbjerg som Galveston.Thåströms sange er rødglødende punkter på et landkort over menneskenattens mulm og mørke.kim.skotte@pol.dk Fakta: BLÅ BOG ThåströmSven Joachim Ericson Thåström f.1957. Fra 1977 sanger og guitarist med kælenavnet Pimme i punkbandet Ebba Grön. 1981-88 i Sveriges store venstrefløjsrockband Imperiet.Første solo-lp ' Thåström' i 1989 bl. a.med sangen ' Karenina'. Har bortset fra en periode med Peace, Love &amp; Pitbulls haft blomstrende solo-karriere lige siden.Thåström har bl. a. boet i Amsterdam, København og Berlin.
Svenske Joakim Thåströms sange spinder et net af stednavne fra Esbjerg til Galveston hen over et rastløshedens musikalske landkort.
TIVOLIHJØRNE De går ikke i vejen for hinanden, men det er tæt på.Der er fuld gang i det afsluttende arbejde med Tivoli Hjørnet i København, og de mange håndværkere skal tydeligvis både arbejde hurtigt, sikkert - og vise tålmodighed, når kollegerne skal forbi på de relativt smalle arbejdsarealer.Til gengæld bliver resultatet blandt andet et bredere fortov, spektakulære facader både mod gaden og den gamle have, flere spisemuligheder samt en direkte dialog med resten af København.Arkitekterne bag LouvreFor ganske vist er Tivoli lige nu ikke til at kende, men om kort tid, 10. november, opstår et nyt mødested af internationalt format ved det verdensberømte forlystelsesområde - designet af de samme arkitekter, der står bag glaspyramiden ved Louvre i Paris.Tivolihjørnet skal forene Tivoli og byen, og, ifølge projektchef i Tivoli, Marie Therese Collet, give den gamle have et helt nyt ansigt mod Vesterbro.- Vi har haft en stram tidsplan og der er blevet knoklet igennem. Med den meget begrænsede plads, der har været til rådighed, har byggeriet givet ekstra udfordringer, men tidsfristerne er blevet overholdt, siger Marie Therese Collet til Licitationen under vores besøg på en af hovedstadens mest usædvanlige byggepladser.Krav til logistikDet manglende albuerum i både byggefelt og på byggepladsen har stillet helt særlige krav til logistik og planlægning, hvilken man tydeligt mærker, når de mange håndværkere skal kante sig forbi hinanden.For eksempel har det ikke været meget plads til leverancerne wog til affaldet: Alt, hvad der blev kørt ind på en begrænsede plads, skulle bruges med det samme. Og de udførende har heller ikke haft plads til affaldscontainere.Så alt er blevet bortskaffet i mindre portioner - og med det samme.Hen over sommeren er fortovet langs Bernstorffsgade blevet bredere og der kommer senere også træer langs cykelstien.- Der bliver mere plads til liv i området. Tivoli Hjørnet får indgang fra både gaden og fra Tivoli, og stueetage er trukket lidt tilbage, så der bliver et bredere fortov end i dag. Facaden ind mod Tivoli omfavner haven, mens facaden mod gaden mere er et arkitektonisk monument, mener Marie Therese Collet.- Og det synes jeg er vigtigt.For nu åbner vi os ud mod byen.150 mand på begrænset pladsLige nu arbejder der 150 folk på byggepladsen. Totalentreprenør Hoffmann har 126 i gang i disse uger, og dertil kommer en række eksterne. I forhold til rådgiverfunktionerne har Tivoli entreret med de amerikanske arkitekter, mens Hoffmann har haft Rambøll med på beregningsdelen.Mod Bernstorffsgade har bygningen en bugtende glasfacade, der giver lethed og åbenhed. Ind mod Tivoli er de mange lyse teglsten sat op, med mange terrasser og hængende haver, så den passer til Tivolis skala og de eksisterende farver og materialer.Nu en helårsvirksomhedLangs Bernstorffsgade åbner Tivoli Food Hall på 850 kmv, som man kender det fra andre storbyer. Kendte spisesteder og nye madkoncepter kommer til, og foruden det nye madmekka udvides Nimb Hotel med 21 nye værelser, de fleste med en stor terrasse ud mod Tivoli.Marie Therese Collet tilføjer, at der øverst på bygningen kommer et grønt anlæg.- Vi prøver at ramme børnefamilierne, københavnerne og nærområdet. Ud fra vores ønske om at Tivoli skal være en helårsvirksomhed.Vi har flere sæsoner, åbent i salene året rundt, og både halloween og julemarked.Så Tivoli er egentlig aldrig længere lukket, siger Marie Therese Collet til Licitationen.Bygningen har desuden også fået påmonteret solceller og energirigtigt glas - hvorigennem heldige hotelgæster kan se direkte ned til Pantomime-teatret nedenfor.Og foran bygningen på Tivoli-siden etableres et ny haveanlæg med opholdsområder.- Når vi skal ind og røre ved vores højt elskede hovedindgang, skulle vi også finde løsninger, der virker, siger Marie Therese Collet.Se flere billeder fra det afsluttende arbejde på www.licitationen.dk.Vi prøver at ramme børnefamilierne, københavnerne og nærområdet. Ud fra vores ønske om, at Tivoli skal være en helårsvirksomhed Marie Therese Collet, projektchef .Tivolihjørnets arkitekterSiden etableringen i 1955 har amerikanske Pei Cobb Freed &amp; Partners gennemført mere end 200 projekter i 100 byer i hele verden.Tegnestuen er valgt til Tivoliopgaven for dens evne til design i særligt følsomme omgivelser, hvor historie og traditioner spiller en stor rolle.Blandt tegnestuens mest kendte bygninger er: John F. Kennedy Library, Boston Bank of China Tower i Hong Kong, U. S. Bank Tower (tidligere Library Tower) i Los Angeles, udvidelsen af Louvre Museet i Paris, United States Holocaust Memorial Museum i Washington D. C.
På det nye 6.000 kvm store Tivoli Hjørne får den gamle have i København et nyt inviterende udtryk, både ude og inde.
Før i tiden var en præst i folkekirken en sognepræst, der havde et klart defineret kald: at være præst for sognets menighed.Præsten kendte også sin organisation og vidste, hvornår det var menighedsrådet, provsten eller biskoppen, han eller hun skulle gå til. Men sådan ser virkeligheden ikke ud længere. I dag har hver sjette folkekirkepræst titel af funktionspræst, og der er mindst 40 forskellige titler på hylden, som for eksempel værnspræst, studenterpræst og diakonipræst.Men med den nye virkelighed inden for folkekirken kommer også nye udfordringer, og derfor havde Præsteforeningen og landets biskopper sat fokus på netop funktionspræsterne ved en konference i Kolding i tirsdags og i onsdags.Ungdomspræst i uKirken på Vesterbro Thomas Nedergaard var en af de første oplægsholdere.Han satte ord på nogle af de knaster, han oplever som formand for ungdomspræsterne." Vi er generelt rigtig glade for vores arbejde. Men vi savner opmærksomhed fra stifter og provster. Samtidig kan vi også opleve, at andre sognepræster kalder os ' præevangeliske', fordi vi ikke nødvendigvis står på en prædikestol om søndagen, men er præster på andre måder, og det kan skabe en følelse af mindreværd," sagde Thomas Nedergaard, der i sit daglige arbejde som ungdomspræst især er i kontakt med unge i gymnasie-og universitetsalderen, som ellers ikke har haftet kirkeligt tilhørsforhold.Ungdomspræsten er ikke i tvivl om, at arbejdet med uKirke foregår på en anden måde end i sognekirken." Men det er ufattelig meningsfuldt, for de unge søger faktisk ' legitime trosrepræsentanter', der kan hjæpe dem med ikke at falde i de to grøfter fundamentalisme og nihilisme," sagde Thomas Nedergaard, der også opfordrede til en debat om, hvad folkekirken forstår ved henholdsvis en event og en gudstjeneste." Vi må som ungdomspræster ikke blive for traditionelle, for så forsvinder de unge.Men vi må heller ikke blive for utraditionelle, for så forsvinder pengene." Og netop frygten for at ramme ved siden af var også et problem, tidligere diakonipræst Marie Kirketerp fremhævede på talerstolen." Når der er tale om en ny stilling som funktionspræst, oplever nogle, at de skal berettige sig selv og det, de gør.På den måde kan man være i en mere udsat position, og hele idéen om, at man bliver målt og vejet, kan komme til at spænde ben for én," sagde hun.Ved borde rundt i lokalet var der lagt op til gruppearbejde og individuelle refleksioner om glæder og udfordringer ved jobbet som funktionspræst.Flere nævnte manglende anerkendelse, uklare arbejdsopgaver og usikkerhed om ledelsen som typiske udfordringer.Til gengæld blev frihed i arbejdet og muligheden for at koble teologi med kreativitet fremhævet som store glæder ved arbejdet.I grupperne blev der også arbejdet med at få indkredset det fælles i præstearbejdet, hvad enten man er sognepræst eller funktionspræst.For det er ifølge Præsteforeningens fomand, Per Bucholdt Andreasen, det allervigtigste at holde fast i." Vi er alle sammen præster, og det skal vi som kolleger forstå og anerkende, så der ikke opstår kollegial jalousi.Folkekirken er ikke længere bundet af geografi-en, som den var tidligere. I dag er der kirke, hvor folk er, og derfor bliver der også fremover flere funktionspræster.Højmessen og forkyndelsen på sygehuset har lige stor værdi," siger Per Bucholdt Andreasen og fortæller, at konferencens debatter og skriftlige tilbagemeldinger skal danne baggrund for en vejledning til provstier og menighedsråd om funktionspræster.tulinius@k.dk 
Hver sjette præst i folkekirken er i dag funktionspræst, og antallet er stigende. De var emnet for en konference i denne uge.
Den seneste tids diskussion om de hjemløse romaer er god at blive klog af. Enhver kan nok se det problematiske i, at disse mennesker sover i gaderne, bruger kirkepladser som toilet og i nogle tilfælde bedriver kriminalitet, og fordømmelsen er klar.Samtidig mener nogen, at der i dette rige humane land bør være mere hjerterum, og sagen indrammer det, der længe har været et centralt tema. Nemlig forholdet mellem åbne grænser og næstekærlighed. Altså, vores etiske ansvar i en tid, hvor mængden af fremmede skæbner er uoverskuelig stor og meget tæt på, og vi erfarer mere og mere, hvordan udviklingen i Europa påvirker vores syn på begrebet barmhjertighed.Ikke mindst siden 2015, hvor flygtninge vandrede op ad motorvejen, og man anede konturerne af kaos, har samtalen om vore sindelag taget til. Romaerne sætter det hele på spidsen ved simpelthen at slå sig ned på gaden og være helt tæt på som dem, man vel er forpligtet til at hjælpe. De er fattige og udgør en historisk set forfulgt gruppe, og i en kirke på Vesterbro tager man konsekvensen og lader dem opholde sig i kirkerummet, idet man understreger, at næstekærligheden også gælder dem.Ja, selvfølgelig gør den det, men det hele er ikke så simpelt.Evnen til at rumme andreVi må nemlig sande, at evnen til at rumme andre svækkes, når grænser opløses, selv om man jo engang troede, at det ville virke omvendt. Udviklingen med stor indvandring og fri bevægelighed i EU præger vore sind, så sproget bliver hårdere, og tolerancen skrumper.Den åbne verden slider på os, idet det nu er et vilkår, at bestemte grupper påvirker samfundet i en grad, som mange aldrig har bedt om.Mange har aldrig ønsket, at tildækkede kvinder skulle blive en norm her i landet, eller at Valby gradvis skal udvikle sig til en muslimsk forstad.Mange har aldrig ønsket den udvikling, og stemningen bliver gradvis derefter. For nylig udtalte en pakistansk læge i Politiken, at han efter mange år i Danmark så sig nødsaget til at flytte, fordi han ikke længere følte sig velkommen. Det er sandt, at synet på mennesker med anden etnisk baggrund har ændret sig, men det er også indlysende hvorfor.Der er kommet alt for mange af dem, hvilket nærer en følelse af sårbarhed. Kald det irrationelt, ja, kald det hvad som helst.Det er først og fremmest menneskeligt at reagere ved at lukke mentalt ned, når verden maser sig for meget på.Bebrejd ikke befolkningenSå når en muslimsk mand forlader landet, fordi stemningen er skiftet, skal man ikke bebrejde befolkningen. Man skal bebrejde de politikere, der systematisk har opløst den følelse af samhørighed og tillid til faste grænser, der netop kan få os til at forblive generøse i synet på andre.Der er blevet grundlagt et etisk dilemma i den kristne vestlige verden. Vi ved stadig godt, hvad næstekærlighed og tolerance er, men det hele er under pres, og senest har sagen om romaerne åbenbaret den mentale vildrede.Vores samvittighed fortæller os, at enhver skal mødes med barmhjertighed, men verden flyder, og vi konfronteres i disse år med konsekvenserne af drømmen om den forbrødrede menneskehed og de åbne grænser.Vi begynder at forstå, at den kan føre til en ny indre lukkethed, for når landegrænser opløses, begynder den enkelte i stedet at bygge en grænse rundt om sig selv. Et eller andet sted skal den jo eksistere.Sørine Gotfredsen er sognepræst og journalist.Den åbne verden slider på os, idet det nu er et vilkår, at bestemte grupper påvirker samfundet i en grad, som mange aldrig har bedt om.
Gud &amp; Fanden.
Romaer, der stjæler sukker fra kaffeautomater, sviner, efterlader skrald og på aggressiv vis tigger om forbipasserende kunders penge eller i det hele taget generer, er blevet en fast del af hverdagen for flere butikker i København. Det fortæller flere butiksbestyrere i hovedstaden, som BT har talt med.En af dem er Mikael Aagaard, der bestyrer Fakta-butikken ved Nørreport i København. Han oplever på daglig basis, at romaer er et problem for hans butiksdrift, især fordi de både tigger og sviner foran butikken.»De fylder enormt meget. Vi har en svinesti af skrald altid, for de rydder ikke op efter sig, og så sidder de og tigger. De er rimelig aggressive på tiggeriet,« forklarer Mikael Aagaard, der flere gange har prøvet at stikke en kost i hånden på folkene foran butikken for at få dem til at rydde op efter sig selv.Hede diskussionerHan har oplevet problemet som værende særligt slemt det sidste halve til hele år, og generelt har problemet med romaer i København været et varmt diskussionsemne de seneste uger, hvor det er kommet til sammenstød mellem romaer og danske hjemløse. Og så sent som i går eftermiddag ryddede Københavns Politi tre ' utryghedsskabende lejre med udenlandske hjemløse i København'.Det skete ved Ørstedsparken, Sankt Johannes kirken og Vor Frue kirke, hvor i alt 22 rumænere blev anholdt. Tidligere er andre primitive lejre blevet ryddet af politiet på bl. a. Islands Brygge, i Lille Kongensgade, Vesterbrogade og Nyropsgade.Og alene i år er ca. 150 romaer blevet anholdt, oplyser Københavns Politi.Problemet med romaer i Københavns kommune er ifølge overborgmester Frank Jensen (S) taget til de seneste år. I et brev til Statsministeriet har han bedt regeringen om hjælp til at løse problemet med et stigende antal flaskesamlere fra udlandet. Siden har statsminister Lars Løkke Rasmussen (V) fremsat et lovforslag, der, hvis det, som alt tyder på, stemmes igennem, fordobler straffen for ' utryghedsskabende tiggeri' fra syv dages betinget fængsel til 14 dages ubetinget fængsel.Ifølge Mikael Aagaard er problemet med romaer blevet uoverskueligt, og han har efterhånden opgivet at gøre noget ved den gruppe på 15-20 romaer, der fast holder til ude foran forretningen.»Det er jo håbløst, og jeg kan ikke se, hvad pokker jeg skulle gøre. Man skal hele tiden være efter dem. De har ikke nogen pli. Vi har en kaffeautomat, og så fylder de lommerne med sukker fra den. Uanset hvor meget vi sætter frem, er det væk en time efter,« forklarer han.Tyveri er dog ikke et generelt problem i Mikael Aagaards butik, understreger han. Informationsdirektør hos Coop Jens Juul oplyser til BT, at der er flere af deres butikker i København, der oplever problemer med romaer.Stjæler i butikkenSuperbrugsen på Christianshavns Torv er et af de steder, og her har det omvendt ikke været svineriet, men tyveri, der har været det store problem.»De stjæler i butikken, og det har stået på længe. Det er eskaleret inden for de sidste to-tre måneder,« siger butiksbestyrer Martin Kjær, som dog har oplevet, at problemet er blevet mindre, efter politiet er begyndt at patruljere oftere i området.Københavns Kommune anslår, at der befinder sig mindst 1.000 romaer i kommunen. Det er dog ikke et præcist tal, da man ikke registrerer folk på etnicitet.Peter Ellermann, der er afdelingsleder i Hjemløseenheden under Socialforvaltningen i Københavns Kommune, oplyser, at mange udenlandske hjemløse holder til i indre by, Nørreport, Nørrebro Station og Dronning Louises Bro. Det gælder desuden også starten af Vesterbro og Christianshavn.Forslaget om en fordoblet straf for ' utryghedsskabende tiggeri' blev førstebehandlet 2. juni og kan blive endeligt stemt igennem 14. juni.fima@bt.dk dans@bt.dk tian@bt.dk 
POLITIAKTION Politiet slog igen i går til og ryddede tre roma-lejre i København. Butiksbestyrere beretter om tyveri, svineri og chikane.
Årets bar: Whammy BarEn dosis af pladeselskabet Crunchy Frog, en sjat af spillestedet Rust, en lorteø under opblomstring og godt med store fadøl er hovedingredienserne i opskriften på Whammy Bar. Den nyistandsatte bodega i Østrigsgade på Amager har eksisteret i under et år, men det har ikke forhindret den i at tage Ibyen-læserne med storm. Whammy Bar serverer sjusser, shots og fadøl i en uhøjtidelig, lokal atmosfære - og så har de jukeboks!.Årets københavner: Morten KabellKøbenhavns teknik -og miljøborgmester var oppe imod fire stærke konkurrenter: arkitekt Lene Tranberg, der har givet byen Tietgen Kollegium, Skuespilhuset langs havnefronten og ikke mindst Axel Towers, Trailer Park-bagkvinde Carla Kamilla Hjort, der snart har premiere på festivalen Made in Space, filminstruktør Fenar Ahmed, som gav en nervepirrende fremstilling af København i sin film ' Underverden', samt Mikael Colville-Andersen, der som ' urban mobilitetsekspert' og bullshit-detektor sætter fingrene på tåbelige satsninger i byrummet. Alligevel er det Morten Kabell, der står tilbage som læsernes favorit og sejrherre. Politikeren gik i sin tid til valg på slogannet ' Bilerne bagerst' og har siden markeret sig som en cyklismens fortaler og arbejdet for at forbedre byens rum til glæde for indbyggere og gæster. Sådan bliver man Årets københavner.Årets café: FovlSig navnet Fovl med å-lyd og w, som var du i Jylland. Cafeen på Sneppevej i Fuglekvarteret er nemlig både helt jordnært hyggelig og absolut flyvefærdig. Her får man flink smalltalk kombineret med smagsmæssige luftture i form af udsøgt kaffe, mikrobryg og kvalitetsvin samt hjemmelavede hindbærsnitter og smørstegte toasts. Samtidig fungerer stedet som Nordvests uofficielle kulturhus med dj-aftener, poesioplæsning, fællesspisning, intimkoncerter og pinballturneringer. Det er så godt, at det næsten er til at blive helt pip. Fovl er årets café i København.Årets restaurant: Chicks by ChicksTo kyllingebegejstrede damer har pustet tiltrængt nyt liv i Vesterbro Torv siden april sidste år, og det har de gjort med stil.Chicks by Chicks' organic rôtisserie fik 6 hjerter i Ibyen for præcis et år siden, og nu er spisestedet, som vores anmelder med rette kaldte »et ret usædvanligt fastfoodsted«, blevet kåret af læserne som årets restaurant. Her går skysovs og cremant hånd i hånd, og så smager det virkelig godt.Årets sted i byen: PaladsRør blot ikke ved vor gamle Palads! Vi elsker, at København udvikler sig, forbedrer sig og bliver en bedre by at bo i. Men der er grænser. Når DSB Ejendomme og en driftig entreprenør fremlægger planer om at rive byens pink Palads ned for i stedet at opføre højhuse og en ny biograf, så er den nået. Og folkelig protest brød straks løs, og en menneskering blev sluttet om kunstneren Poul Gernes' pastelværk. Palads er bifture, popcorn, sodavand, spas og ballade og et pangfarvet break fra Københavns grå, sorte og kedelige facader. Som Ibyens klummeskribent skrev i sin hyldest til biografbygningen: »Du er ikke kun intellekt og ikke bare pop. Du har måske de bredeste hofter i København. Du er altomfavnende. Du er folkelig. Du er fucking bevaringsværdig. Al kærlighed herfra«. Palads bør bestå.Og er stemt til tops som Årets sted 2017.Årets musiknavn: SaveusTi år er gået, siden Martin fra Ørum lagde hele andedammen for sine fødder som den første vinder af dansk ' X Factor'. Men siden da har han - heldigvis - erstattet talentprogrammets navnkundige ' fantastiske rejse' med en noget mere eventyrlysten tour de force som en fri fugl ud i verdensrummet som soloartist.Det gør han under navnet Saveus, og det gør han godt.Det er de færreste, der har spillet i Store Vega flere gange uden at have udgivet et fuldlængdealbum endnu, men det har Saveus.Og ambitionsniveauet er højt. »Jeg laver jo ikke det her for sjov«, som han sagde til Ibyen i april.

Lønnen for indsatsen en time eller to regnes i kaffeposer: 60, 70, 80, 90, 100 og så videre.De tal viser, hvor mange gamle varer Jan Olsen med en beskeden indsats, så tit han gider og har tid, kan finde på hylderne hos Føtex.En pose kaffe pr. datoudløbet varenummer.Og det er ufatteligt, så mange varer med overskredet dato han finder i butikkerne, for han kan komme igen og igen over hele Storkøbenhavn, så fødevaresikkerhed har åbenlyst lav prioritet - selv letfordærvelige, gamle varer sælges.- Det er en uhyggelig ligegyldighed, Føtex udviser over for fødevaresikkerheden og kunderne, siger han - og tilføjer grinende: - Men de hjemløse er glade, når jeg læsser al den gratis kaffe af på deres væresteder.Det er 35 år siden, at Olsen blev datojæger.Der begyndte han sporadisk at datotjekke varerne.Det skete i irritation over, at for eksempel hasteindkøb med ungerne på slæb tit resulterede i, at han stod hjemme ved køkkenbordet med gamle ubrugelige varer og tilmed uden en bon, så han kunne reklamere, hvis han altså orkede at tage turen til supermarkedet en gang til.- Dengang var det primært Brugsen eller det nuværende Coop, der sløsede. Men i dag har Føtex rekorden i gamle varer på hylderne. Jeg kommer en del omkring og stikker derfor næsen ind i et utal af Føtex-butikker - primært rundt om i Københavns-området, og det er virkelig en trist statistik, jeg kan lave.- Man skal i hvert fald se sig godt for, når man køber ind i de butikker, for det er ikke kun tørvarer og konserves. Der er også mange ferske varer - for eksempel kød blandt de kassable ting.DA JAN OLSEN begyndte som datojæger, gik der næsten sport i det.Dengang fik han i samarbejde med Ekstra Bladet sat datoudløbene varer på dagsordenen i butikkerne - og blandt andet Coop udarbejdede en kundepolitik, som sagde ' tak til kunderne', hver gang de indleverede en gammel vare fra butikken.- Kunderne fik to friske varer for hver gammel vare, de fandt, og her var ikke kun tale om varenumre, men faktisk antal, så hvis jeg fandt en hel hylde med ketchup, fik jeg det dobbelte antal ketchupflasker med hjem.- Faktisk har jeg prøvet at få hele paller med hjem af for eksempel morgenmadsprodukter eller andet. Det var sjovt. Engang fik jeg en hel palle Uncle Bens-sur/sød sauce. Den var så tung, at den knækkede gulvbrædderne i skuret.Dengang boede Olsen i Galgebakken i Albertslund - et sted med høj solidarisk medmenneskelig omgang og mange små indtægter. Så de varer, han ikke solgte, blev stillet på hylder i skuret, og her kunne folk så komme og hente, hvis man manglede mel, spaghetti, cornflakes eller andet.- Coop fik styr på sine butikker, og kundekonceptet blev lavet om. Samtidig fik jeg et job, hvor jeg ikke rigtigt havde tid til det længere. Derfor stoppede jeg helt - eller næsten i hvert fald. Nu er jeg så for nogle år siden flyttet til Vesterbro, og min dagligvarebutik er Føtex i det fine Carlsberg-by-kompleks.- Her begyndte det hele forfra med irritation over dato-udløbende varer. Det er så irriterende.Jeg kommer her cirka to gange om ugen, og hver gang kan jeg indlevere 15-30 varenumre. Det er at gøre nar af kunderne, når man ikke retter op på det.I DAG KØRER Olsen rundt og kan efter behag hente kaffe i kassevis. En pose kaffe pr. indleveret varenummer. Men da der er en øvre grænse for, hvor meget kaffe han selv kan drikke, afleverer han det hele til to hjemløse-væresteder, Café Dugnad og Sydhavnscompagniet, hvor gadens mænd og kvinder så kan lune sig ved en kop gratis kaffe.Den 63-årige Jan Olsen driver sammen med sin søn et catering-firma, hvor de leverer til en masse kantiner. ' Madkartellet' kaldes sønnens virksomhed, og Olsen er derfor meget opmærksom, når det gælder ordentlige råvarer.- Hverken jeg eller andre skal betale for kassable varer i Føtex. De må tage sig sammen.Jeg har for nylig fundet varer, der var over et år for gamle. Og det værste er, at ingen tager ved lære. Efter at jeg har forladt butikken med flere kasser, kan jeg komme tilbage en uge efter og gå derfra med 70-80 poser kaffe en gang til.Jeg kommer her cirka to gange om ugen, og hver gang kan jeg indlevere 15-30 varenumre. Det er at gøre nar af kunderne, når man ikke retter op på det.
Jan Olsen finder gamle varer i Føtex, bytter dem til kaffe og leverer flere gange om måneden kaffe til Café Dugnad og Sydhavnscompagniet.
MIGRANTEN sydfra kom sejlende i sin kano. I en lerkrukke medbragte han såsæden, som skulle forandre os for altid - fra at være primitive jægere og fiskere til at blive effektive landbrugere. Da den mørklødede mand lagde til her ved vores strand, rakte han kornkrukken frem mod vore forfædre, mens han stirrede på os med tillidsfulde øjne.Historien om Danmark, som for tiden vises på DR1, er fortalt i flotte stemningsfulde scener, der forestiller sig fortiden. I krydsklip fortæller, fortolker og formidler kloge lektorale hoveder fra universiteter og museer. Denne vekselvirkning - mellem iscenesættelser og forklaringer - er naturligvis set før i fjernsynet, klassisk som museernes gammelkendte dioramaer og tableauer. Så bærer vi gerne over med, at migranten sydfra havde sådant et flot fuldskæg, som hænger på hver og hver anden hipster på Vesterbros kafferisterier, bryghuse og vinbarer.Historien om Danmark er ikke alene om at kombinere fortælling og forklaring. Også teaterscenerne blander i disse år flittigt den sceniske historie med en ordentlig dosis velformuleret vidensformidling. En lang række forestillinger, der består af en mere eller mindre vellykket blanding af noget nødtørftigt teater og elementer af højskoleforedrag, udstillinger og sociale møder med mennesker, der har en særlig livserfaring, måske som traumatiserede soldater, flygtninge, romaer, hjemløse, psykisk syge, på overførselsindkomst eller den slags - endnu mangler vi vist kun at få et teaterformidlet indblik i, hvordan den allerrigeste, privilegerede procent lever.JEG ved ikke, om genren har et navn, men man kunne kalde den performativ folkeoplysning.Det omfatter blandt andet en række forestillinger fra selskabet Global Stories, der i en udpræget genreblanding fortæller historier og formidler viden om menneskevilkår og politiske virkeligheder i for eksempel Grønland og Somalia. I disse forestillinger har sceniske optrin været integreret med personlige historier og foredrag med pegepind på verdenskortet. I samme boldgade har vi for nylig været på gadevandring på Vesterbro i København med helt autentiske rumænske romaer, der fortæller om livet som flaskesamlere i København - tilføjet egentlige researchbaserede højskoleforedrag, skrevet af en dramatiker, fremført af en skuespiller.Men hvad gør det for os, at vi kan se vaskeægte somaliere, grønlændere og romaer på scenen - ikke i roller, men som sig selv i en virkelighedsfortælling? Ja, kort sagt gør det ikke nødvendigvis noget godt for kunsten, men den slags forestillinger skal heller ikke nødvendigvis bedømmes som scenekunst. Til gengæld er ægtheden og identifikationen helt i top. Vi får slet og ret noget at vide, nøjagtig som hvis vi var til et foredrag hos FOF.Vidensformidling gør i sig selv ikke et skuespil stærkere, men den kan give dramatikken en helt konkret tilføjelse. Da Thomas Bendixens Med sne gik i Skuespilhuset, spillede Kirsten Olesen en læge med ekspertise i demens, og rollen rummede lange lægefaglige monologer om hjernens degenerering, illustreret af en intelligent scenografi, der viste demenssygdommens attentat på den raske hjerne. Det var overmåde interessant, og oplysningsniveauet var tårnhøjt. Men det var ikke dramatik. Det var forskningsformidling.I princippet kunne man have haft en vaskeægte forsker på scenen, eller måske Peter Lund Hjerne-Madsen eller vores egen Lone Frank.Viden er cool. Det er derfor, vidensfestivaler og talks er så populære for tiden, og det er derfor, viden dukker op uventede steder.For nylig kom jeg til at hænge ved en engelsk udgave af en kagebagekonkurrence i tv. Jeg har aldrig set den danske, så jeg ved ikke, om jeg er gået glip af noget. Men den engelske udgave rummede dybt interessant kulturhistorisk formidling, ikke bare om bagværk og bageteknikker, men også om samfunds-og industriudvikling og engelsk lokalhistorie.Det vidensformidlende teater er nært beslægtet med tidens interesse for non fictionlitteratur, dokumentarfilm og fortællende podcast-serier, der forener det narrative og det underholdende med det oplysende. Måske er det en reaktion på tidens fordummelse? Samlet set er det et udtryk for, at kulturforbrugeren skal have noget at vide på en interessant og intelligent måde, måske som en reaktion på fake news og ørkesløse shows, hvor nogen hele tiden skal stemmes ud.Som modtræk til ligegyldig elimineringsunderholdning er den performative folkeoplysning meget velkommen. Også selv om den ikke er stor kunst.
Kommentar. Teatrene lader nødtørftig scenekunst gå hånd i hånd med højeskoleforedrag. En reaktion på tidens fordummelse?
Hvor bor du? »Jeg bor i Nansensgade«. Hvad kendetegner dit kvarter? »Gaden er et lille kvarter i sig selv, en lille landsby, hvor jeg hilser på pizzeriagutterne og på dem, der arbejder på Bankeråt, når jeg kommer derind om morgenen. Der er en landsbystemning, selv om man er inde i midt i København.Og så elsker jeg alle de små nichebutikker, der er på gaden. For eksempel er der en lille butik, der sælger pedaler til guitarer, og som har specialiseret sig i det. Det føles som et lille hyggeligt smørhul midt i alt det andet - og hvor der ikke er langt til Nørrebro, Østerbro og Vesterbro«. Hvor går du ud og spiser? »Jeg kan vildt godt lide Höst, Les Trois Cochons og Llama, Cofocos restauranter.Tjenerne går op i at være tjenere og ved, hvad de snakker om. Jeg føler mig tryg - og så er maden vildt lækker. Lækre råvarer, lækkert anrettet og til en pris, der er overkommelig. Det er en kulinarisk oplevelse hver gang. Og så er jeg blevet ret glad for cafeen The Jock, der ligger i et crossfit-center lige ved siden af Teater Sort/Hvid i den smukke af Kødbyen, hvor jeg lige nu er med i en forestilling. De har lækre sandwiches«. Hvor går du i byen? »For nylig har jeg opdaget Berlin Bar, som ligger på Gammel Kongevej. Jeg spillede med i en forestilling på Edison på et tidspunkt, og lige rundt om hjørnet lå den her vildt hyggelige bar, som har en milliard slags øl. Og så er der god stemning både på hverdage og i weekender. Den ligger sådan et sted, hvor der ikke rigtig er noget andet. Det bliver jeg så glad af. Hurra! For det hele må ikke samle sig ét sted«. Har du et stamsted? »Ja, det er Bankeråt. Jeg kan godt lide den her lidt brune, mærkelige, lidt uhyggelige stemning med de udstoppede dyr. Det er sådan lidt gotisk og kunstnerisk på én gang. Der er supergod stemning. Den har været her i mange år, og der har siddet mange mennesker på de her bænke. Der er ikke helt vildt moderniseret, den er bare, hvad den er, og holder fast i det. Og den er virkelig noget specielt. Og så arbejder der nogle søde mennesker, og de har en god brunch«.Hvad er det værste sted i København? »Der er mange af de nye ting, der bliver bygget, som er grimme. For eksempel Islands Brygge, hvor de har bygget de her store lækre bygninger, men hvor der bare ikke er noget liv overhovedet. Det er bare dødt, lidt som en spøgelsesby, sterilt og koldt. Så de værste steder er der, hvor der har været moderne byplanlægning, og hvor man bare har klasket et helt kvarter sammen på én gang«. Hvis du fik en stor pose penge, hvad ville du så forandre i byen? »Så ville jeg rive Fisketorvet ned og alle de bygninger, der ligger deromkring.Og så ville jeg lave en lækker promenade og åbne små butikker: en indisk købmand, en italiensk købmand og en thaikøbmand. Der skulle være streetfood og billige boliger til både studerende, børnefamilier og pensionister.Der ville nok ikke kunne bo så mange, for jeg ville ikke bygge så højt, men der ville være helt vildt hyggeligt«. Hvornår kan du blive allermest irriteret på København? »Når folk vrisser ad hinanden på cykeldel stierne og smider små sure bemærkninger efter hinanden og så forsvinder.Det er bare negativ energi, der bliver sparket videre«. Hvad mangler København? »Vi mangler træer og grønt. For eksempel har kommunen lige fældet to træer her, hvor jeg bor, fordi de skulle bygge et eller andet. Udearealerne skal være mere opholdsegnede, og der skal være flere grønne områder og flere træer på gaderne«. Hvad har København for meget af? »Biler. I stedet skal der være et bedre transportsystem, så man kan komme bedre rundt med offentlig transport«. Hvornår lugter byen værst? »Dagen efter Distortion. Det er skønt med gadefester, men det bliver sørgeligt, når det går op i druk og hærværk og pis. Det ville være dejligt, hvis vi her i Norden turde danse og snakke og feste med fremmede mennesker uden at behøve at drikke os helt ned«. Hvor er byen grimmest? »I Nordvest. Det er, som om vejret altid er gråt derude. Og så er der også de mange grå bygninger«.anna.okjaer@pol.dk 
MIN BY ÖZLEM SAGLANMAK Skuespiller Özlem Saglanmak bryder sig ikke om, når alting samles på ét sted i byen. Derfor kan hun heller ikke lide Fisketorvet. Faktisk ville hun rive hele molevitten ned, hvis hun fik muligheden. Snart er hun aktuel i forestillingen ' Roma', der har premiere på Teater Sort/Hvid 28. marts.
Tillægger vi i Danmark stadig hinanden jyske og københavnske egenskaber alt efter, hvor man er fra? Spiller det den dag i dag en rolle? »Ja, det spiller stadig en rolle. Det betyder rigtigt, rigtigt meget, hvor man kommer fra. Nu lægger jeg eksempelvis mærke til, at du siger »Jylland« versus »København«. Jylland er jo ikke en by. København er en by.Jylland er et stort land - Sønderjylland er meget stort. Så der, hvor man kommer fra i Jylland, betyder rigtigt meget for, hvem man er.« Hvilken københavnsk egenskab er det udtryk for, når jeg som københavner modstiller København med Jylland? »Provinsialisme. Du regner med, at København er lige så stor som Jylland.Du ser ikke ud over din egen by. Du tror, at København er hele verden, og det er en provinsiel tankegang.« Hvor kan man ellers iagttage den provinsielle tankegang hos københavnere? »Tja, det er så stort et emne, at man kunne skrive romaner om det, ligesom jeg gør. Men altså, jeg går meget op i kulturforskelle, og det gør jeg, fordi jeg bor i grænselandet. Min mor var fra Tyskland, og jeg har et særligt øje for dette. På samme måde som københavnere kan have øje for, om man kommer fra Vesterbro eller fra Østerbro. Men det tager mange år at kunne observere disse forskelle - det ville jeg ikke kunne.« Er der noget selvforstærkende ved denne diskussion? Bliver vi mere jyske eller københavnske af at tale om forskellene? »Jeg vil snarere sige, at vi ikke er tilstrækkeligt opmærksomme på forskellene.Der er en tendens til, at man ikke længere spørger, hvor folk kommer fra. Unge synes ikke, det er passende at indlede en samtale med at spørge personer, de ikke kender, hvor de kommer fra. Det er jeg ked af, for vi skal snakke mere om, hvor vi kommer fra - det betyder mere, end vi tror.« Hvad skyldes denne tøven over for at spørge, hvor man kommer fra? »Man vil ikke sættes i bås. Men man skal ikke være ked af at blive sat i bås!« Er det ikke meget naturligt, at man ikke vil sættes i bås, bare fordi man er fra København? »Tja, jeg kan måske godt forstå det, men jeg synes ikke, det er rigtigt.Det virker umodent. Man skal stå ved, den man er. Man skal fortælle, hvor man kommer fra. Så forstår man bedre hinanden.« Hvordan får vi som folk den store samtale om regionale forskelle, som du synes at efterlyse? »Jeg kunne godt tænke mig, at vores politikere læste noget mere skønlitteratur fra provinsen. Politikere har jo - og læg mærke til, at jeg siger »jo«, når jeg siger noget, som i virkeligheden slet ikke er en selvfølge, for sådan taler sønderjyder - politikere har jo forsømt at læse samtidslitteraturen, især den litteratur, der kommer fra provinsen. Det var blandt andet dette, der førte til, at Dansk Folkeparti fik så stort et valg i Sønderjylland ved seneste folketingsvalg - og det med rette.« Så det kan paradoksalt nok gå ud over sammenhængskraften, at man undlader at betone forskellene mellem København og... øh, de mange forskellige steder i Jylland? »Ja, og man kommer til at træde folk over tæerne. Man kommer til at glemme nogen. Og det er det værste, man kan opleve. Det er slemt at blive glemt. Det reagerer man på. Og der burde politikerne have holdt sig bedre ajour. De bør læse flere af de nutidige forfattere, der er i alle hjørner af Danmark. Så ville de komme bedre på forkant.«.krl@berlingske.dk 
I går kunne Berlingske berette, at 34 borgmestre på Sjælland har gjort fælles front mod udligningsordningen. Dette rejser naturligt spørgsmålet: Hvad er da forskellen på jyder og københavnere? Berlingske har søgt svaret hos en af Sønderjyllands kendte forfattere, Erling Jepsen.
VI BOR TÆT OP OG NED ad hinanden, stuvet sammen i opgange. Dør ved dør, væg til væg. Aldrig har så mange boet sammen i de danske storbyer, og aldrig har naboskabet føltes så fjernt.Naboerne er blevet ansigtsløse forbipasserende og naboskabet en unaturlig forpligtelse til fremmede mennesker. Men hvorfor? Der var en tid, hvor nabofællesskaber var en selvfølge, men nu vil den unge udflytter i højere grad sidde flere timer på nettet i søgen efter hjælp end at bede sin nabo om hjælp.Lektor og samfundsforsker Michael Böss har i bogen " Håndbog i høflighed - kulturelle koder i elleve EU-lande" skildret, hvordan danskerne er blandt de mindst høflige folkefærd. Michael Böss mener, at en af grundene er, at der i dag er løsere sociale koder end tidligere.Vi føler ikke, vi har de samme forpligtelser over for hinanden. I dag er fælleskab mere selektivt. Vi suser rundt til fritidsinteresser, sociale arrangementer og andet, som ligger uden for hjemmets fire vægge. Vi får opfyldt mange af vores sociale behov uden for hjemmet, og når vi endelig er hjemme, vil vi bare gerne være os selv.VI ER TRE ELEVER fra Krogerup Højskole, der snart skal retur til storbyen, og vi håber, at nogle af de samme mekanismer, vi kender fra højskolens forpligtende fællesskab, kan implementeres i de opgange, vi skal ud at bo i. Derfor har vi sat os for at slå et slag for det gode naboskab i de danske storbyer i håb om, at der gemmer sig en interesseret nabo i maven på os alle.Naboskabet skal ikke afskrives, fordi vi bor i større byer, men burde derimod få endnu større betydning i en hverdag, hvor vi nedprioriterer fællesskaber til fordel for vores egne behov. Vi mener, at viljen til det gode naboskab findes, men der mangler en stærk katalysator for at få fart under fællesskabet.Vi forsøgte os med at mobilisere fællesskabet i en større andelsforening på Vesterbro i København, hvor vi opfordrede opgangenes beboere til at hjælpe hinanden med stort og småt. Ingen valgte at deltage. Det lille forsøg bekræfter vores formodning om, at det kræver noget større at etablere et godt naboskab.Når vi har vendt problematikken med vores venner, giver langt størstedelen udtryk for, at det i mange situationer er for grænseoverskridende at spørge sine naboer om hjælp. Afvigelsen af kontakt bunder blandt andet i en frygt for en bebyrdende forpligtelse over for naboen, såfremt man pludselig har etableret en social relation. " Kommer hun så løbende af og til og vil have en kop kaffe?".VI AFSKRIVER I DAG alt for hurtigt vores naboer som fremmede, vi ikke har noget til fælles med.Der lader til at være en opfattelse af, at man er høfligst, når man bevæger sig i en bue uden om sine naboers privatsfære.I busser og tog landet over grænser det til en mærkelig adfærd, hvis man sætter sig ved siden af en anden, selvom der er masser af ledige pladser i kupéen.Det lader til, at man er mest høflig, når man lader sine medmennesker være i fred og passe sig selv.Hvordan finder vi vejen til det gode nabofællesskab? Pessimistiske sociologer som Zygmunt Bauman frygter, at individualismen vokser på bekostning af fællesskabet - men vi mener, at et godt lokalsamfund og samværsorienterede fællesskaber kan skabe faste holdepunkter i en fragmenteret og usikker verden, hvor vi mangler stillerum, stabilitet og ro.Vi har som naboer ikke mistet evnen til fællesskaber, men et godt naboskab er ikke længere en selvfølge.OG NEJ, ET GODT NABOSKAB er ikke synonymt med flere timers teselskab hos naboen, eller at man er tvunget til at passe naboens børn fredag aften. Et godt naboskab er, at man hilser på hinanden, at man kan bede hinanden om hjælp, og at man føler sig tryg i hinandens selskab.For hvad skader et hej på gangen, hvis det i den anden ende kan give et større tilhørsforhold til, hvor man bor, mere tryghed samt længere snor, når babyen græder, når festen ikke vil slutte, eller når man har brug for en hjælpende hånd? Lad os droppe vores fokus på selektive fællesskaber, og lad os i stedet invitere naboen indenfor, når vi mødes i opgangen.Det kommer os alle sammen til gavn. Frederik Garrigues, Anna Gregersen og Emma Agner er højskoleelever på Krogerup Højskole.Lad os droppe vores fokus på selektive fællesskaber, og lad os i stedet invitere naboen indenfor.

50 I DAG. Mikael Bertelsen bevæger sig rundt i verden med et bagkatalog af anekdoter. Og han mestrer kunsten at fortælle dem til stor fornøjelse for og høje latterudbrud hos tilhørerne.Der er for eksempel den om svømmelæreren på den maoistiske skole i Blovstrød, hvor lille Mikael voksede op. Læreren krævede, at børnene svømmede nøgne, og smed også selv tøjet. Så stod han der på kanten med ildrødt hår og gigantiske nosser, der hang og dinglede, når Bertelsen kiggede op fra kanten af bassinet.Den og mange andre historier har Radio24syvs programchef det så med at fortælle om og om igen. Faktisk taler han noget nær hele tiden, forlyder det. Så meget, at han efter sigende engang har givet sig selv migræne.Så meget, at Mads Brügger, der deler kontor med Bertelsen på Radio24syv, har lært at lukke af for snakken. Ellers ville han aldrig få lavet noget.»Han er det sjoveste menneske, jeg kender«, som Mads Brügger siger.MIKAEL BERTELSEN er så sjov, at han efter sigende en overgang fik redaktionsmøderne på DR 2 til bryde sammen i latter og ubeslutsomhed. Humoren og ikke mindst den ukuelige fortællelyst løber gennem Bertelsens virke i den danske medieverden, hvor han de seneste to årtier har stået i centrum af en lang række bemærkelsesværdige øjeblikke på skærmen og i radioen. De fleste må ikke mindst have moret sig gevaldigt over Bertelsens imponerende evne til at slippe af sted med at kalde Dansk Folkepartis Morten Messerschmidt et »højreorienteret svin« i ' De uaktuelle nyheder', der kørte på DR i begyndelsen af 00' erne.Men Bertelsen er ingen spradebasse.Han er i hvert fald langtfra bare en spradebasse.Og det har han demonstreret igen og igen.I dokumentarserien ' Quatraro Mysteriet' fra 2009 undersøger Mikael Bertelsen med sin kompagnon Mads Brügger insisterende mysteriet om den italienske embedsmand i EU Antonio Quatraro, der måske begik selvmord, måske blev skubbet ud ad et vindue i landbrugsdirektoratets kontorbygning i Bruxelles. I reportageprogrammerne ' P1 på plejehjem' og ' P1 i fængsel' viser Bertelsen sig som den ekstremt opmærksomme interviewer, han også er. Og så er der alle afsnittene af julekalenderen ' Bertelsen på Caminoen', hvor han går og går den 400 kilometer lange pilgrimsrute.Skjorteærmerne var smøget op til albuen med en matematikers præcision, slipset, smalt og typisk sort, sad stramt, da Mikael Bertelsen drog af sted på pilgrimsvandringen.Sådan sad det også, da Bertelsen sammen med Mads Brügger i 2007 havde premiere på ' Den 11. time' på DR 2.Og når Bertelsen for tiden vandrer på den japanske pilgrimsrute Shikoku 88 på DR 1.HAN FREMSTÅR EKSTREMT kontrolleret og har da også tidligere sammenlignet sig selv med en flymekaniker, der tjekker flyet ned til de allermindste detaljer. Der skal være styr på sagerne inden afgang.Derfra kan det til gengæld gå i mange uforudsete retninger. Og gør det ofte.I programmet ' Den 11. time' ender Bertelsen og resten af redaktionen i et usædvanligt underholdende afsnit med at drikke (lidt for meget) whisky med Kurt Thyboe.Der er også den episode, hvor Bertelsen har besøg af filminstruktør David Lynch og forstander Ole Blenkov, der deler en stor interesse for meditation. I afsnittet er det ret så tydeligt, at Bertelsen mest er interesseret i Lynch, så han får snedigt overtalt forstanderen til at gå i trance, så han kan få det amerikanske filmikon for sig selv.Sådanne små genialiteter dukker op overalt i Mikael Bertelsens produktioner.DET ER IKKE en formel uddannelse, men eget initiativ og en idégenerator af en hjerne, der har ført Bertelsen frem i den danske mediebranche. Godt nok havde han en overgang forsøgt at læse lingvistik på universitetet, men det var på DR, han fik »fast grund under fødderne«, har han sagt.I DR har Bertelsen ikke bare selv været vært i en lang række programmer på P1 og DR 2, men også fungeret som redaktør og fødselshjælper for en stribe store succeser.Han havde en finger med i satireklassikere som ' Jul på Vesterbro', ' Drengene fra Angora', ' Wulffmorgenthaler' og ' Normalerweize'.Siden 2011 har han stået i spidsen for programafdelingen på Radio24syv.»Mikael har en enormt veludviklet sans for, hvad der er kvalitet, ægte. Han er meget hurtig til at slå ned på sjusk, falskhed, fup og fidus. Han har bare et begrebsapparat, som er formidabelt i forhold til at vurdere kvalitet«, siger Mads Brügger.Og så har han i øvrigt ganske svært ved at holde fri. Når han endelig gør det, tilbringer han til gengæld helst tiden sammen med sin kone, Malou Aamund, og deres tre døtre. Familien bor nord for København.Han har tidligere sammenlignet sig selv med en flymekaniker, der tjekker flyet ned til de allermindste detaljer.

Med introduktionen af det ottende barn i Mobilepay-familien, Myshop, trædes de første skridt ind på markedet for betalingsterminaler, hvor store aktører som Ingenico, Verifone og Izettle sidder tungt. 
Mobilepay tager første skridt på vejen ind på markedet for betalingsterminaler med en ny app. 
Vi har boet seks et halvt år på Vesterbro, og det er gået op for mig, at det er det sted, jeg har boet længst, siden jeg i 1994 flyttede til København. Jeg er flyttet mange gange. Nogle gange frivilligt, andre efter brud, og hver eneste gang fik jeg ryddet op i mine ting. Intet er så motiverende for udsmidning af gamle studiebøger og sære skåle, ingen bruger, som tanken om at bære dem op og ned ad trapper. Eller betale nogen for det.Men vi skal ikke flytte; ikke hvis jeg bestemmer. Så der er ingen tvungen oprydning undervejs, men en frivillig. Gå gennem ting i skabe, vurdere, hvad vi egentlig bruger, og hvad vi gerne vil have ud. Jeg har været gennem mit tøj og skilt mig af med de ting, som jeg havde gemt, fordi de mindede mig om gamle dage og sjove tider. Tøj, jeg ikke kunne passe, eller tøj, som slet ikke passede til mig mere.Gamle sko, som ingen forsåling kunne redde, køkkenting, vi aldrig brugte.Ud, ud, ud.Jeg bliver i godt humør af at rydde op. Det er forfriskende, synes jeg, og jeg elsker at kigge ind i et skab og tænke: »Her er KUN ting, jeg elsker, alt det ligegyldige er væk.« Sådan er det ikke for min mand. Der står for eksempel et par kasser med hans gamle cd'er i kælderen. Der har de stået, siden vi flyttede ind, og jeg synes jo, at når man ikke har savnet en eneste af dem i seks år, burde man smide det hele ud uden at se ned i kassen. Det har han ikke lyst til.»Jamen,« sagde han: »hvad nu, hvis der lå Bowies samlede værker?« Det gør der jo ikke, han har aldrig ejet en samlet udgave, og få listetyve bryder ind i kælderrum for at lægge plader i gamle kasser, men jeg nikker alligevel og prøver at forstå, at han vil rode kassen igennem og formentlig også beholde nogle af pladerne.For der er jo ingen, der siger, at jeg har ret i min tilgang til oprydning, siger jeg til mig selv. Igen og igen, indtil jeg til sidst lytter bare lidt efter. Det er ingen, der siger, at min idé er rigtig. Min indlysende sandhed er bare min fikse idé. Måske har min mand mere ret. Og i hvert fald har han inde i sit hoved lige så meget ret, som jeg har i mit.Det, synes jeg, er en mærkelig tanke. Men også ret interessant, og måske er det også derfor, at jeg elsker at bo sammen med et andet menneske. Ikke bare fordi han er verdens sødeste mand, men også fordi dét at leve så tæt sammen med en anden giver mig et vindue ind i en anden måde at se verden på - et spejl at se min egen opfattelse i. Hvor målet ikke er, at den ene af os skal vinde og bestemme, men hvor vi sammen skal finde ud af, hvordan vi får det rareste liv - sammen. Hvor ingen af os skal have ret i alt, men hvor der skal være rum til, at begge kan have ret. Eller i hvert fald plads til at være uenige.Så lever jeg med en bunke ekstra plader, ingen nok hører, men som nogen elsker.Selv om jeg nogle gange overvejer, om han egentlig ville opdage det, hvis jeg bare smed dem ud.»Måske har min mand mere ret. Og i hvert fald har han inde i sit hoved lige så meget ret, som jeg har i mit.Det, synes jeg, er en mærkelig tanke. Men også ret interessant.«.

Der er ikke lukket ned endnu. Men det nærmer sig. Slotsholmen be-finder sig i et grænseland mellem arbejde og ferie.Tilsat lidt sommersammenkomster ved aftentide for at ønske hinanden god ferie. I denne uge samlede statsminister Lars Løkke Rasmussen (V) de borgerlige partiers folketingsgrupper til drinks på Marienborg. Herunder Dansk Folkeparti, som så sandelig stadig betragtes som en del af den familie. Det er allerede et par uger siden, den socialdemokratiske folketingsgruppe sluttede sæsonen med middag på Madklubben på Vesterbro.Ministre, ministerier og folketingsudvalg vil i den kommende uge kværne videre med sager og udspil. For så vidt angår regeringen ikke mindst med de sidste armlægninger mellem ministerierne og Finansministeriet vedrørende udspillet til næste års finanslov.I regeringstoppen lægger man arm om profilen på det skatteudspil, der vil sætte rammen for næste politiske sæson. Mens andre ting hænger lidt i bremsen.Et udspil om deleøkonomi var oprindelig planlagt til lancering af erhvervs-og vækstminister Brian Mikkelsen (K) på sidste uges Folkemøde. Men økonomien var ikke på plads, og nu er det udskudt til efter sommerferien. Vi mangler også at se det udspil til bekæmpelse af ungdomskriminalitet, som justitsminister Søren Pape Poulsen (K) længe har varslet.Næste uge er altså fortsat defineret som arbejdsuge i regeringen, hvorefter tempoet går ned, hvis ikke stikket trækkes helt i det meste af juli.Dermed åbnes den klassiske agurkesæson, hvor dagsordenen gearer ned for de tunge drenge, mens der gives plads til, at mindre politiske mus kan danse på bordene.En chance for at markere sigAgurketiden bruges forskelligt i partierne fra år til år. I både Venstre og Dansk Folkeparti blev der efter folketingsvalget i 2015 udstedt en fatwa til folketingsgruppernes medlemmer om at lægge sig hjem i hængekøjerne og undgå offentlige markeringer, medmindre det var strengt nødvendigt.En alenlang valgkamp var netop overstået.Fatwaen var dengang usædvanlig for Dansk Folkeparti, der ellers i adskillige somre har haft held med at sætte sig på opmærksomheden gennem kaskader af værdipolitiske markeringer. Men masser af nye gruppemedlemmer skulle først hegnes ind.I år er der hverken udstedt fatwaer i Venstre, Socialdemokratiet eller Dansk Folkeparti. Den kommende måned er i udgangspunktet en klassisk midt i en valgperiode-sommer, hvor eventuelle fodfejl må formodes at få overskuelig betydning for valgresultatet engang i 2018 eller 2019. Derfor er tøjlerne løsnet til utålmodige politiske sjæle.I flere partier har ordførere arbejdet med mindre udspil. Større retningsgivende markeringer fra ligaen af toppolitikere som udgangspunkt venter til senere. Den slags skydes tidligst af sted ved sommergruppemøderne, når kalenderbladet skifter fra juli til august.Agurketiden udnyttes typisk af ambitiøse og ofte yngre folketingsmedlemmer, der til daglig kan have svært ved at trænge igennem på den store nationale dagsorden.Eller af de små partier, hvis meldinger ligeledes har tendens til at drukne i den politiske højsæson.Politikere prøves af på nye posterPå samme måde er agurketiden en chance for visse politikere til at blive prøvet af på tungere poster.Skatteordfører Louise Schack Elholm og finansordfører Jacob Jensen vikarierer i hele juli på Jakob Ellemann-Jensens post som politisk ordfører i Venstre.I Socialdemokratiet har finansordfører Benny Engelbrecht fået samme tjans som politisk ordfører i Nicolai Wammens sommerfravær.Fra toppen er der ikke planlagt koordinerede tiltag fra den snart forgangne sæsons magtfulde S-DF-makkerpar. Det kan dog langtfra udelukkes, at ordførere fra de to partier finder sammen om at presse en minister eller to.Det kan langtfra heller udelukkes, at et parti som Liberal Alliance benytter sommerferien til mere rendyrket liberale markeringer, end hverdagen i regeringssamarbejdet tillader.For statsministeren var ugens topmøde i Bruxelles ensbetydende med afslutningen på EU-sæsonen. Næste uge er ligeledes en arbejdsuge. I løbet af juli ventes et par dage optaget af officielle besøg - fra blandt andet den japanske premierminister, Shinzo Abe.kristian.klarskov@pol.dk Fakta: FAKTAPolitisk pauseAgurketiden siges at stamme fra det tyske ' Sauregurkenzeit', de sure agurkers tid.I tysk handelssprog har det været brugt siden omtrent 1780 som generel betegnelse for almindelig sløvhed i nyhedsstrømmen.Traditionelt indtræffer den politiske agurketid i juli, hvor toppolitikere gør, hvad de kan for at holde sig væk fra den politiske scene.Til gengæld kan mindre profilerede politikere markere sig. I sommeren 2002 benyttede Rikke Hvilshøj (V) eksempelvis lejligheden til at starte den debat, der førte til kommunalreformen.Hun blev senere integrationsminister.
POLITISK ANALYSE Modsat andre år har de store partier ikke udstedt en fatwa mod politiske udspil og prøveballoner isommerens agurketid.
Tag en opgang i et arbejderkvarter. Flyt en række forskellige mennesker ind i lejlighederne og fortæl historierne om deres liv op gennem en periode af den nyere danmarkshistorie. Renere og enklere kan opskriften på en kollektivroman næsten ikke blive. Og måske kalder netop en tid med klare individualiseringstendenser og løsrivelsen fra mange slags fællesskaber som et iøjnefaldende træk også på kollektivromaner.Det er lige præcis sådan en roman, debutanten René Jacobsen har skrevet.Men »Dengang vi var os« er ikke bare en kollektivroman efter alle traditionens regler, den leverer også krønikeskrivning og samtidsskildring med så overbevisende kraft, at en velkendt historie om udviklingen af velfærdsog forbrugersamfundet Danmark får nyt nærvær og nye nuancer. Et sted undervejs i historien om beboerne fra Ryesgade 96 sætter bilforhandleren Søren ord på det spændingsfelt, de fleste af romanens figurer befinder sig i, og som forfatteren energisk udforsker: »Søren stryger hånden hen over kølerhjelmen.Niels, du sælger den kollektive verdensrevolution, jeg sælger det individuelle paradis« Enhedslisten og Liberal Alliance sat på kort og enkel romanformel.»Dengang vi var os« dækker en periode på seks årtier, og René Jacobsen spænder et net af materiel fremgang og forbrugsgoder ud over sin danmarkshistorie.Fra sømanden Niels i 1956 sender et brev hjem til konen med den profetiske linje »I Amerika har jeg set vores fremtid«, til hans søn Frank, universitetsuddannet, gift med en konservativ advokats datter og partner i et konsulentfirma, sidder midt i sin velbjergethed og venter på gæsterne juleaften 2012.En af romanens nuance-og perspektivskabende pointer er, at lige præcis sømanden Niels med forankringen i fagbevægelsen og de venstreorienterede idealer er en slags pioner med hensyn til anskaffelsen de nye forbrugsgoder: De første LPer, køleskabet, TV-apparatet, den første bil, parcelhuset, opvaskemaskinen! Genkendelsen af detaljerne i forbrugersamfundets udviklingsmønster og referencerne til den fælles nyere historie hører til de klare attraktionsværdier i »Dengang vi var os«, men først og fremmest løfter René Jacobsens kollektivroman sig i kraft af sit omfattende og solidarisk tegnede persongalleri.Gerda og sømanden Niels, der bliver forsikringsmand og typograf.Kommunisterne Karl og Nina, der bliver skilt. Børge med den umættelige appetit på roulader og verdenslitteratur.Skønheden Vivi, der begynder i bagerbutikken og ender som folkeskolelærer osv.Romanens to vigtigste figurer er de uadskillelige venner Per og Frank, der til sidst alligevel forsvinder fra hinanden.De to er mønsterbryderne. Men mens den tilpasningsduelige Frank repræsenterer den sociale opstigning i det danske samfund, ender den originalt tænkende og talentfulde Per på en bænk på Vesterbro Torv Per er en af de gæster, Frank venter på juleaften 2012, men vennen fra de gamle dage dukker ikke op. I stedet er det Joe fra Liberia, der kommer med en besked. Symbolikken til at få øje på Måske er der lidt af et regnestykke, der går op over René Jacobsens kollektivroman, måske lurer klicheen på enkelte af romanens figurer, men først og fremmest er det en historie der fungerer.René Jacobsen med det tidstypiske CV, han er tidligere kommunikationschef i IBIS og direktør for Delebilfonden LetsGo, har med sit persongalleri, sit mylder af små og store detaljer og sine stikord til samfundsanalyser skabt en farverig danmarksgobelin.»Dengang vi var os« er en både underholdende, erindringsstimulerende og perspektivgivende debutroman.kultur@berlingske.dk 
Dengang vi var os Debutanten René Jacobsen har skrevet en underholdende, erindringsstimulerende og perspektivgivende kollektivroman fra Ryesgade og omegn.
Dybt beklageligt. Medarbejderne lærer, at de altid skal spørge om alder, hvis de er i tvivl. Det skal ikke ske igen.Sådan lyder forskellige butikkers svar på, hvorfor de ulovligt har solgt cigaretter til en 16-årig ung mand, der har været ude og købe cigaretter for Politiken.En eftermiddag i slutningen af marts kørte vi rundt til 20 butikker i københavnsområdet.Vi kom hjem med 18 pakker cigaretter, da kun to butikker bad vores 16-årige testperson om id.Hvis ekspedienter er det mindste i tvivl om en kundes alder, har de pligt til at spørge om gyldigt billed-id. Det er dog ikke det, der sker ude i butikkerne, ifølge Politikens stikprøve.Efterfølgende har vi kontaktet samtlige supermarkeder, kiosker og tankstationer, vi besøgte.Den enkelte butiksbestyrer har i de fleste tilfælde ikke måttet udtale sig til pressen, hvorfor vi har konfronteret butikkernes hovedkontor.Hovedkonklusionen fra butikkerne er: Det skal vi ændre på.På vegne af Irma, Kvickly og Fakta erkender informationsdirektør i Coop, Jens Juul Nielsen, at de skal blive bedre til at overholde lovgivningen.»Det burde ikke være muligt. Vi vil nu orientere vores butikschefer om, at de igen skal forklare reglerne over for medarbejderne. De skal mindes om det, så vi overholder loven«, siger han.Politiken var i to af Nettos butikker, der begge solgte til den 16-årige.Netto giver ligesom Coop udtryk for, at medarbejderne skal have genopfrisket lovgivningen, så det ikke sker igen.»Det er rigtig ærgerligt, da vi gør meget for at informere vores medarbejdere om reglerne, ligesom vi bakker op om kampagner, der sætter fokus på, at det er helt okay, at kassemedarbejderne spørger kunderne om alder. Vi vil bruge dette til endnu en gang at genopfriske retningslinjerne for vores personale«, udtaler regionschef i Netto, Thomas Clement, der kun har ønsket at kommunikere via mail.I Kiwi erkender de, at de ikke har været gode nok til at fortælle medarbejderne, hvilke regler der er.»Det er vores ansvar, at de medarbejdere, der står ved kassen, kender reglerne.Måske er der mange nye informationer som ny medarbejder, men vi skal sikre, at de forstår den her information«, siger administrerende direktør i Kiwi, Carsten Hansen.Ubehageligt at spørge om idQ8 i Roskilde var et af de to steder, hvor ekspedienten spurgte om id. Vi spurgte dem, hvad de gør for at overholde lovgivningen - også i hele landets Q8-butikker.»Vi informerer vores nye medarbejdere om lovgivning, og hvis der en gang imellem sker fejl, så følger vi op. Vi har konstant fokus på at overholde loven, men vi taler ikke om det hver dag.Selvfølgelig kan der stadig ske fejl«, siger Marie Sheye Lund, kommunikationschef i Q8.De fleste butikker fortæller altså Politiken, at nye medarbejdere får information om loven om cigaretsalg. Men i de fleste tilfælde håndhæves den ikke.En af kioskejerne, som selv står ved kassen til daglig, fortæller, at det kan være svært at vurdere de unge menneskers alder.»Vi er mennesker, vi har nok lavet en fejl. Vi vil fremover skrive ude på døren og på disken, at vi ikke sælger til unge under 18 år. Vi skal spørge endnu mere, hvis vi er i tvivl«, siger Muhammed, der er indehaver af Shamshad Marked, der ligger på Vesterbro i København.Tiden vil vise, om butikkerne bliver bedre til at overholde loven.Læs svar fra alle 20 besøgte butikker på politiken.dk.tine.kirkensgaard@pol.dk 12 procent ryger dagligt i gymnasiet Kilde: Skolebørnsundersøgelsen, Statens Institut for Folkesundhed, 2015 37 procent ryger dagligt på erhvervsskole.Kilde: Skolebørnsundersøgelsen, Statens Institut for Folkesundhed, 2015 97 procent. Så meget falder risikoen for tidlig tobaksrelateret død, hvis unge stopper med at ryge, før de fylder 30 år.Kilde: University of Oxford og Kræftens Bekæmpelse 22 procent af unge mellem 16 og 25 år ryger dagligt eller ugentligt. I 2015 var det 18 procent.Kilde: Kræftens Bekæmpelse 58 procent af unge mellem 16 og 25 år, der ryger, har forsøgt at stoppe.Uden held.Kilde: Kræftens Bekæmpelse 7 procent drenge i 9. klasse var 11 år eller yngre, da de begyndte at ryge.Kilde: Skolebørnsundersøgelsen, Statens Institut for Folkesundhed, 2015.
Kiosker, supermarkeder og tankstationer sælger smøger til børn og unge, selv om de ikke må. Det skal ikke ske igen, siger de ansvarlige.
Jeg mærker, det er weekend, når jeg vågner til duften af kaffe. Til hverdag går min kæreste på arbejde, inden jeg vågner, og i weekenden står han altid op før mig og gør morgenmaden klar. Så i weekenden minder duften af kaffe mig om, at vi kan se frem til en morgen sammen.Jeg vil gerne vågne af mig selv uden vækkeur. Selvom jeg som skuespiller meget ofte skal på teatret om lørdagen, møder jeg først sent. Så muligheden for at sove længe benytter jeg mig af, for det at kunne vågne i ro og mag og have en lang morgen foran sig giver en ren form for frihed.I en weekend vil jeg gerne slappe af, når jeg ikke skal arbejde. Ganske enkelt.Jeg vil gerne have klaret rengøringen.Hvis jeg selv kunne vælge, ville jeg helst være fri, men det er i weekenden, tiden er der.Skal jeg holde et middagsselskab, inviterer jeg min familie over. Jeg har en meget stor en af slagsen, så man er nærmest nødt til at satse på nogle afbud, ellers skal man pludselig lave mad til 30 mennesker! Siden jeg var helt ung, har min familie holdt søndagsmiddage, hvor værtskabet går på skift. Så holder jeg ikke selv et selskab, bliver jeg med garanti inviteret til et.Det var noget, min mor startede.For en stor del af min familie, mig selv inklusive, har boet i udlandet i længere perioder, så når folk endelig var hjemme, var søndagsmiddagene en måde at samle flokken og er det stadig. Hvis jeg selv er vært, laver jeg noget italiensk. Min far boede i Italien, og jeg har også været giftmed en italiener, så landet har fyldt meget i forskellige kapitler af mit liv, og så elsker jeg, hvordan man i det italienske køkken kan kreere lækre retter ud af noget så simpelt som tomater og løg.På en søndag vil jeg se alle de mennesker, jeg ikke har tid til at se i hverdagen. Mit arbejdsliv er jo typisk centreret om aftenen, derfor er der desværre ofte arrangementer, jeg ikke kan deltage i. Så søndagen er min chance for at se nogle af de mennesker, hverdagen ikke levner så meget plads til.Skal jeg ud af huset, går jeg en lang tur i byen. Jeg bor selv på Vesterbro, men jeg elsker at besøge de andre kvarterer.For eksempel kan jeg finde på at tage ud og se mig om i nordvestkvarteret eller gå igennem et boligkvarter på Amager. Jeg har ikke andre formål med turen end at lære min by lidt bedre at kende.Selv efter mange år som københavner er der stadig hjørner af byen, jeg aldrig har set. Og det er jo egentlig ret fantastisk, at byen gang på gang kan åbne sig lidt mere for en.Inden jeg går i seng, læser jeg en bog, ellers kan jeg ikke sove. Bøgernes univers giver mig mulighed for at lægge mit eget til side for en tid. På mit natbord ligger der næsten altid en digtsamling, for genrens opdeling i særskilte digte giver en fragmentarisk form, der passer rigtig godt til mit læsebehov. Når jeg har mange replikker i hovedet op til en forestilling, kan det godt være en ordentlig mundfuld at sætte sig ind i en ny, ukendt plotstruktur med fremmede karakterer og dialoger. For nogle gange er der næsten ikke mere plads derinde. Men poesien passer perfekt ind. Den giver mig stadig muligheden for at forsvinde ind i noget fremmed, samtidig med at jeg efter et enkelt digt har muligheden for at lægge bogen væk og lade søvnen komme. J.fjordbo@k.dk 
min weekend For den 50-årige skuespiller Sarah Boberg er søndagen den del af weekenden, som med garanti er arbejdsfri. Derfor er dagen ofte omdrejningspunkt for de nære, faste aftaler.
Den festlige søndagsstemning blev erstattet af utryghed og vrede i en migrantkirke forrige søndag i Vanløse i København, efter at politiet troppede op for at anholde en af kirkegængerne i den primært afrikanske menighed Seven Angels of God.Politiaktionen i kirketiden har chokeret menigheden, siger præsten Maxwell King." Folk føler sig utrygge og spørger, om vi ikke længere har frihed til at holde gudstjeneste," siger han.Vidner til episoden fortæller, at tre civilklædte politifolk dukkede op i Vanløse Kulturstation, hvor flere forskellige frikirker holder deres søndagsgudstjeneste.Betjentene stillede sig på tværs af den eneste gang, der ledte ind til den afrikanske menigheds gudstjeneste og bad flere på vej ind om at identificere sig.Det endte med, at politiet anholdt en af kirkegængerne." Det er dybt uacceptabelt, at de afrikanske medlemmer ikke kan komme til gudstjeneste uden at skulle identificere sig over for politiet," siger Maxwell King.Det er Udlændingecenter Nordsjælland under Nordsjællands Politi, der stod bag aktionen. Her lyder forklaringen, at man havde en begrundet formodning om, at en efterlyst mand ville være til stede den søndag. Manden havde fået afslag på asyl og stod derfor til at blive sendt ud.Men projektkonsulent hos Kirkernes Integrationstjeneste Hans Henrik Lund kalder politikontrollen af kirkegængere for uhørt: " Politiet kunne aldrig drømme om at dukke op i Københavns Domkirke og tjekke, om der skulle være en skattesnyder iblandt eller nogen, der har kørt for hurtigt.Kirken skal være et frirum, og det gælder i særdeleshed for migrantkirkerne".Hans Henrik Lund forklarer, at migrantmenighederne ofte danner rammerne for meget udsatte mennesker, hvor kirkefællesskabet er det eneste sted, de har at søge hen for at få tryghed, fortrolighed og hjælp. Derfor er det vigtigt, at de tør bruge kirken uden frygt for, at politiet står og venter på dem.I Apostelkirken på Vesterbro i København finder sognepræst Niels Nymann Eriksen politiets aktion i Vanløse for " virkelig problematisk".Hans menighed rummer et stort antal asylsøgere og migranter, og det arbejde vil blive påvirket, hvis det er en ny standard for politiet at tjekke kirkegængeres opholdsgrundlag." Det er meget alvorligt, hvis politiet ser kirker som et nemt sted at fange afviste asylsøgere. Man bør ikke skulle screenes, før man går ind i en kirke. Her skal alle kunne få adgang og blive rummet uafhængigt af, hvilken status man har i samfundet.For mange asylsøgere er det netop grunden til, at de søger det kristne fællesskab," siger han.I 2013 var der en lignende sag på Amager, hvor politiet udførte rutinekontrol af medlemmerne af en migrantmenighed.Dengang endte Københavns Politi med at beklage aktionen og kaldte det en fejl, at de havde afbrudt en gudstjeneste. Hans Henrik Lund understreger, at Kirkernes Integrationstjeneste nu vil tage sagen op med politiet igen.Juridisk set er politiet dog i sin gode ret til at undersøge folk i forbindelse med en gudstjeneste. Det siger Henrik Stevnsborg, professor ved Københavns Universitet og ekspert i politiret." Så længe politiet har en rimelig mistanke om et kriminelt forhold, så er der ikke noget til hinder for, at de går ind i en kirke. De skal have en mistanke, men den behøver reelt ikke være særlig høj, før de kan rykke ind," siger han.Politiinspektør Claus Birkelyng, der leder Udlændingecenter Nordsjælland, skriver i en mail til Kristeligt Dagblad, at politiet ikke gik ind og blandede sig i selve gudstjenesten i Vanløse, og at det blot var tre personer, der blev bedt om at identificere sig." Medarbejderne har netop forsøgt at tage hensyn til de aktiviteter, som foregik i kulturhuset ved ikke at gå ind i selve lokalet, hvor den kirkelige handling skulle foregå, men i stedet opholdt sig i mellemgangen," skriver han og tilføjer, at politiet har ledt aktivt efter manden i mere end tre måneder.krak@k.dk 
Migranter skal kunne komme i kirke om søndagen uden at skulle identificere sig over for politiet, lyder kritikken, efter politiet har anholdt en mand ved en afrikansk menighed i Vanløse. Men politiet er i sin gode ret til at troppe op ved gudstjenester, siger juraprofessor.
Snart begynder street food-sæsonen for Kødbyens Mad &amp; Marked, men allerede i dag varmer det populære madmarked op med genåbningen af kolonialbutikken i Saxogade.Her er der vin, vin og atter vin. Der er både billig vin og dyr vin, for det er betal-hvad-du-vil-vin. ' Weinerei' hedder konceptet, der oprindelig kommer fra Berlin og altså nu (endelig) er kommet til København.I Weinereiet mødes folk og drikker god vin sammen. Når selskabet går hver til sit, betaler man hver især det, som man vurderer, vinen var værd.Det er da en vinpris, der vil noget! Kødbyens Mad &amp; Marked leverer vinen og sørger for glas til gæsterne, så det eneste, du skal sørge for, er den gode stemning og betaling, når du går igen.Prissætningen er altså overladt til gæsterne, og det er ingen forudsætning, at man har læst økonomi og prisstrategi; man skal bare have fair fornemmelse for, hvad oplevelsen er værd.Som vi alle ved, går spansk charcuterie, manchego-ost, hjemmebagt olivenbrød, trøffeltapenade og andre spanske smagsoplevelser godt i spænd med et godt glas vin. Og hvis sulten melder sig midt i vindrikkeriet, kan man købe tapas-anretninger fra Tapas Huset.Undervejs vil Kødbyens Mad &amp; Marked løfte sløret for den kommende sommers aktiviteter.Sæsonen skydes for alvor i gang 1.april, hvor det udendørs madmarked holder åbent helt til klokken 22. Der vil være gensynsglæde under teltdugene med en del gengangere fra sidste sæson, men der er også helt nye, snaskede streetfood-stader på plads, når Kødbyens Mad og Marked åbner for tredje sæson i træk med masser af mad, musik, kolde drinks og events.Weinerei i Saxogade.23. marts kl. 17-23. Saxogade, 72, Kbh. V.WWW koedbyensmadogmarked.dk 3 andre weekendarrangementer Det nye tidsskrift Marronage holder lanceringsfest i Folkets Hus med oplæsninger, performances og musik. Marronages projekt er at udstille Vestens og særligt Danmarks fortrængning af kolonitiden.Marronage udkommer fire gange i løbet af 2017, der er 100-året for salget af de tidligere Dansk-vestindiske Øer.Lancering Marronage 1. 24. marts kl. 18-20.Folkets Hus, Kbh. N.WWW facebook.com/marronagejournal Rollerdisco i Nordhavn Havnekulturkontoret Nordhavn blænder op for sæsonens sidste indendørs rollerdisco. Diskomusikken sættes på allerede kl. 13.30, og resten af eftermiddagen er der aktiviteter for børn og familier.Efter kl. 19 tager de unge og de voksne over og ruller rundt til tonerne af dj'ens helt særlige disko-mix. Billetter koster 60 kr. inkl. leje af rulleskøjter, og derudover er det muligt at købe mad og drikke.Roller Skate Disco.25. marts kl. 13.30-23. Havnekulturkontoret Nordhavn, Kbh. Ø.WWW facebook.com/KulturOsterbro Breakdance for øvede og amatører Vesterbro er i breakdance-og hiphophumør, når b-girls og b-boys fra hele verden kæmper om titlen som vinder af årets Floor Wars 2017 - World Finals.Konkurrencen finder i år sted i Vega, hvor deltagerne dyster mod hinanden på gulvet i en intim og intensiv battle.Billetter til arrangementet koster 185 kroner.Efterfølgende har også amatører mulighed for at forsøge sig med et par moves på dansegulvet til afterparty på KB18 (50 kroner).Floor Wars 2017 - World Finals.25. marts 2017 kl. 20-23. Vega, Kbh. V.Afterparty. Kl. 23-05. KB18 Kødboderne, Kbh V.WWW facebook.com/floorwarsinternational kiri. j. ginnerup@pol.dk.lars.dahlager@pol.dk .Fakta: ListenRart nogle gange At blive objektificeret af mænd »Min onsdag morgen blev reddet af at få et samlet elevatorblik fra fire håndværkere i Høje Taastrup«, siger listeven Nina S., 41 år. »Jeg er en total lortefeminist«. Film The Mærsk Opera Operafilm lavet af Superflex om intrigerne bag opførelsen af operabygningen på Holmen.Kan ses i Empire Bio, der dog også viser ' Lego Batman' samme dag.Svært. Hot Morfar-vindjakker Vi har svært ved at forlige os med, at vindjakker af vinhandlere-fraprovinsen-typen er på mode. Kognitiv dissonans Saxo Bank redder bycyklen Nyhed i stil med ' Josef Fritzl redder økologisk landbrug'. Vi rasler ned Norge vs.Danmark De har oliemilliarder, skibakker, ' Skam', Marcus &amp; Martinus og titlen som verdens lykkeligste land.Vi har skattehuller, strammerkage, gylleudslip og verdensrekord i folk, der dyrker ironman. Bankskandale Hvidvask af russiske milliarder »Vi har ikke været gode nok«, siger Danske Bank, men det skal forstås ironisk: Vi er da ekstremt dygtige til at kanalisere ulovlige skattelymilliarder til Panama. Sang »Girl girls giiiirls« Listens toårige datter skrålende Marcus &amp; Martinus som en vanvittig banshee.Fucking nordmænd. Selvmål Post-motion-drinks »Nu har jeg været til kettlebell-swing i en time, så nu har jeg ret til fire vermouthbaserede drinks og 500 gram Xtra peanuts!«, siger Listen til sig selv hver onsdag.Derefter: smøger, superheltefilm.
UD I KØBENHAVN Kødbyens Mad &amp; Marked tyvstarter sæsonen med Weinerei, hvor du selv bestemmer prisen på et glas vin. Der er også tapas til at stille sulten.
Den norske hotelmilliardær Petter Stordalen, der indenfor det sidste halve år har løftet sløret for flere hotelprojekter i København, sætter nu turbo på hotelplanerne. 
Mangemilliardæren Petter Stordalen vil firedoble sin andel i det københavnske hotelmarked, men det bliver ikke nemt, for rivalerne er også på opkøbsjagt . 
»Du skal da lige have lidt musik,« siger Erik Clausen efter i en time at have speedrevset vækstsamfundets rotteræs, påtalt angsten, der driver ned ad væggene, fordi alle i dag er bange for at være for tykke, for tynde, for røde, for blå eller for brune. Beklaget arbejderklassens nedarvede mindreværd, besunget fællesskabet, solidariteten og velfærdssamfundets genialiteter, læst sit seneste digt op (At leve i nuet, jeg ikke forstår - At leve i dag er pludselig i går), nynnet sit livs hit "Mormors kolonihavehus", fortalt om sin nye film og fremvist et par skitser af nogle af sine vægmalerier.Erik Clausen har buzzet den vesterbro-slidte hoveddør op i anledning af sin 75-års fødselsdag og viser rundt i lejligheden, der både fungerer som atelier, filmselskab og hjem. To filmklippere sidder for nedrullede gardiner og arbejder på hans film "Aldrig mere i morgen", som har Bodil Jørgensen og Erik Clausen i hovedrollerne.»75 år! Det er jo til at dø af grin over,« konstaterer han og hælder kaffe op i en keramikkop. Det krøllede hår er så godt som gråt og redt tilbage med kam.Han pifter let på s'erne og lader ordkaskaderne flyde i så lind en strøm, at der ind i mellem skal hives efter vejret - præcis som den altid veltalende Arnold i filmklassikeren "Midt om natten", der kunne tale politiet ud af gaden og købmandskitlen af Susan Himmelblå.Indbegrebet af gadedreng Budskaberne kan ind imellem lyde, som kom de fra et af de talkshows, Erik Clausen stadig tager rundt i landet med. Han kender sine pointer og nyder at vække grinet. Ind i mellem mister han dog tråden: »Nu smuttede den lige,« så bliver blikket fjernt et øjeblik, indtil han kommer tilbage på sporet.Erik Clausen, der vokset op i Sydhavnen, er kendt som indbegrebet af en gadedreng, en folkelig, rødglødende socialist og multikunstner med 15 spillefilm på cv'et, hvor bl. a. "Tarzan Mama-Mia", "De Frigjorte", "Villa Paranoya" og "Ledsaget Udgang" har trukket både priser hjem og publikum i biografen. Men det var i malerkunsten, at hans kunstneriske kræfter oprindeligt blev sluppet fri. Han forlod folkeskolen efter syvende klasse, kom i lære som maler og arbejdede fire år som bygningsmaler. Ved siden af jobbet eksperimenterede han succesfuldt med billedkunsten, som i 1967 gav ham Statens Kunstfonds treårige arbejdslegat.I opposition til eliten Sammen med vennen Leif Sylvester brød Erik Clausen i 1970' erne på trods af anerkendelse og flere censurerede udstillinger ud af det etablerede kunstmiljø og begyndte at udstille på gaden og spille musik. Det var i samspil med Leif Sylvester, at ørehængeren "Mormors kolonihavehus" blev skabt.Sammen med Troels Trier og Peter Ingemann lavede de to desuden et politisk show, der turnerede i hele Skandinavien. Siden er det også blevet til et udstrakt samarbejde med vennerne; musikeren Kim Larsen, der har lavet musik til flere af Erik Clausens film, og troubadouren Niels Hausgaard, som mange vil huske fra programmerne "Der kan man se", hvor den sindige nordjyde møder den hurtigsnakkende københavner." Clausen-film"Erik Clausens film adskiller sig med hans egne ord fra mængden ved at skildre livet for de mindrebemidlede og succesfulde, og ofte viser de »noget så eksotisk som mænd i arbejdstøj«. Hans film er svære at genrebestemme, de går oftest under betegnelsen "Clausen-film". Igennem karrieren har Erik Clausen modtaget 30 internationale og danske filmpriser, modtaget PH Prisen, Ingmar Bergman Prisen, Paul Hammerich Prisen og Nordisk Films Pris. Hans nysgerrighed har ofte fået ham til at gå nye veje, som da han sammen med komponisten Andy Pape skrev og instruerede to operaer.Erik Clausen har gået og tænkt lidt over, hvad hans fødselsdagsbudskab skulle være, og han ønsker ikke at male et skønmaleri af tilværelsen.»Livet er en kamp, men jeg er parat til at slås. Jeg står med oprejst pande, klar til en lige højre. Det må du gerne skrive.« Inden der er gået et øjeblik, sidder han med en skramlet, flødefarvet Hohner-harmonika i favnen og spiller en improviseret afskedssalut. En glad og varm melodi, som ingen kender eller kommer til at høre igen. Mens han spiller, lukker han øjnene og smiler.Erik Clausen, kunster, København.pernille.glavind@jp.dk 
Multikunstner: Erik Clausen kalder livet en kamp, men han er stadig parat til at slås. Han er uinteresseret i skønmalerier - både når han maler og laver film.
En potentiel bombe bestående af mange års lave renteniveauer, lidt for friske valuarvurderinger samt et ureguleret marked, lurer under det danske andelsboligmarked. 
To ud af tre potentielle købere af andelsboliger bliver rådet til at droppe at sætte deres underskrift på en købsaftale af boligrådgiver Michael Christensen. 
PRISUDDELING Der er blevet sat navn på vinderne af arkitekturpriserne Store Arne 2018 og Lille Arne 2018.Priserne er opkaldt efter designikonet Arne Jacobsen (1902-71) og uddeles hvert år af Arkitektforeningen København i forbindelse med foreningens nytårskur.I fredags kunne Tegnestuen Entasis så lade sig hylde.De har fået hovedprisen Store Arne for opførelsen af tegnestuens eget kontor i Københavns Nordhavn kaldet " Kanonhuset".- Vi er svært stolte over at modtage en pris, som bliver uddelt af fagfæller. Det er et kæmpe skulderklap, og det kunne være fantastisk, hvis det også gav inspiration til andre arkitekter om at turde tage springet og blive egen bygherre, siger Christian Cold, indehaver af tegnestuen, i en pressemeddelelse.Her fremgår det, at juryen blandt andet har lagt vægt på, at Kanonhuset er et værk, der med " overskud og stor detaljerigdom fortolker stedets egenart og giver et troværdigt bud på, hvordan man lever i den sammensatte by".Blandet funktion" Derudover italesætter projektet værdien af arkitektfagets betydning - herunder arkitektens fortsatte rolle i udviklingen af en tidssvarende byggeskik og af det levede liv", lyder det.- Kanonhuset placerer sig mellem gamle værkstedsbygninger.Vi ville ikke lave et virksomhedsdomicil men skabe en tegnestue, der har karakter af et værksted med materialer som beton, røde tegl og egetræsplanker. Derudover gav vi byggeriet en blandet funktion med boliger og erhverv samme sted, som fungerer enormt godt - især når man bygger tæt, supplerer Christian Cold.Lykkes med strategiHan var ikke ene om at gå glad hjem fra arrangementet.Det gjorde også aftenens anden vinder i form af Lejerbo København.De modtager prisen Lille Arne for at konkretisere deres bygherrestrategi fra 2015 om at skabe rum for liv og god arkitektur med opførelsen af 65 almennyttige familieboliger på Dortheavej i Københavns nordvestkvarter.I begrundelsen skriver juryen blandt andet, at Lejerbo som bygherre - med deres prioritering af en identitetsskabende arkitektur i samspil med tegnestuen BIG - forener referencer til Ingrid Gehls teorier om blandt andet kontakt, æstetik og oplevelser med en hensyntagen til nærområdets fysiske og sociale miljø.- Vi er super lykkelige over prisen, siger Jan Hyttel, formand for Lejerbo København, til Licitationen -Byggeriets Dagblad.- Det er sjovt, når arbejde på papir bliver til virkelighed og materialiserer sig til godt byggeri, som vi er lykkes med på Dortheavej.Her var ambitionen at lave almene boliger til almindelige mennesker, tegnet af verdens bedste arkitekter, fortæller han.- Det er vi lykkedes med, og det er denne pris et bevis på. Vi har en strategi om ikke bare at opføre bygninger, men hjem, der er i øjenhøjde med de mennesker, der bo i dem, supplerer han i pressemeddelelsen.Det er et kæmpe skulderklap Christian Cold, indehaver af tegnestuen Entasis.Arne-priserneDet er Arkitektforeningen København, som hvert år uddeler arkitekturpriserne.Store Arne gives til såvel udførte værker som initiativer, der har løftet arkitekturen i Storkøbenhavn i det forgangne år.Lille Arne gives til initiativer, realiserede og ikke-realiserede projekter og nytænkende ideer, som har skabt debat eller gjort en forskel for faget.Priserne uddeles i januar i forbindelse med Arkitektforeningen Københavns nytårskur.Årets Arne blev indstiftet i 2007.Prisen er en statuette i akryl, præget med arkitekten Arne Jacobsens ansigt.Kilde: Arkitektforeningen Københavns hjemmeside .De nominerede til priserneForuden vinderne var følgende nomineret: Store Arne: Hvidovre Strandpark (Vega Landskab i samarbejde med billedhugger Karin Lorentzen) Axel Towers (Lundgaard &amp; Tranberg Arkitekter) Copenhagen Plan Science Centre Det biovidenskabelige fakultet (Lundgaard &amp; Tranberg Arkitekter) The Silo (Cobe) Lille Arne: Tegnestuen Urban Power Byskoven ved Københavns Kommune Foreningen Kulturtårnet Bevæg Byen! ved Bettina Lamm, Anne Wagner og Laura Winge .De senere års vindereStore Arne 2017: Praksis Arkitekter for Carlsbergfondets forskerboliger 2016: Falko Arkitekter v/ professor Tage Lyneborg, Høgni T. Hansen og Carl Th. Lyneborg for ny multisal ved Falkonergårdens Gymnasium 2015: Dissing &amp; Weitling Architecture for Cykelslangen Lille Arne 2017: Arcgency Arkitekter, Allan Lyth, Tal R, Marianne Tuxen og Lennart Lajboschitz for omdannelsen af Absalon på Vesterbro 2016: Københavns Kommune for skybrudspolitikken 2015: Arkitekturfilmfestivalen Copenhagen Architecture Festival x Film Kilde: Arkitektforeningen Københavns hjemmeside.
Vinderne af de eftertragtede arkitekturpriser Store Arne og Lille Arne 2018 er fundet. Hovedprisen går til Kanonhuset af Entasis Arkitekter, mens Lejerbo København løber med prisen Lille Arne.

Brødre bag subway surfers har købt halvdelen af Phonetrade, der sælger brugte iphones. 
Landets største virksomheder flygter ud af Københavns centrum. Der er ikke længere hverken økonomi eller prestige i imposante hovedsæder. Snart ventes også Danske Bank at tilslutte sig trenden og fraflytte det ellers historiske hjørne ved Niels Juel-statuen i Holmens Kanal.Kgs. Nytorv/ Holmens Kanal-området var tidligere Københavns »Financial District« med Danske Bank, Codan-Hafnia, Danmarks Nationalbank og Sparekassen SDS (i dag Nordea). Går man lidt længere tilbage, husede dette område også hovedsæderne for verdensfirmaer som ØK, GN Store Nord og A. P. Møller -Mærsk.Når Danske Bank som forventet rykker ud af de gamle banklokaler i Holmens Kanal i 2021, bliver der også her givet plads til mere byliv med butikker, restauranter og boliger.Danske Bank solgte hele hjørnekomplekset for et par år siden for 1,4 milliarder kroner til det skotske livsforsikrings selskab Standard Life.Der er simpelthen mere økonomi i at åbne bygningerne mod gaden og sælge caffe latte og fadbamser end at huse hoved sæder gemt bag mamorsøjler.Den gamle storkapital flytter ud, og den nye pensionskapital flytter ind som ejer af bygningerne på attraktive adresser i Indre By.I så fald vil det forvandle Nyhavn, Kgs. Nytorv via Magasin-stormagasinet og ned ad Holmens Kanal til ét stort restaurant-og caféområde med udsigt til Det Kongelige Teater.Danske Bank ventes i stedet at rykke uden for centrum - i øvrigt sammen med andre af Danske Banks storkøbenhavnske kontorer - ved at leje sig ind i nyopførte bygninger på den gamle postgrund, som ligger på Vesterbro og ejes af Danske Banks eget pensionsselskab, Danica.EjendomsWatch har kigget i en såkaldt »startredegørelse,« fra de nye ejere af Danske Bankdomicilet i Holmens Kanal, Standard Life, som Københavns Kommune nu skal tage stilling til.»Ejendommens nye ejere ønsker at Arkivfoto: omdanne det relativt introverte område til et blandet bykvarter med butikker i stueetagen og boliger og erhverv på de øvre etager.I forlængelse af handelslivet omkring Strøget og Kgs.Nytorv foreslås dele af Laksegade og Vingårdstræde, som løber langs sydsiden af Magasin, fredeliggjort for biler,« hedder det således i ansøgningen til kommunen.Nok oser de gamle bygninger med kringlede kontorer og krogede gange af historie og kultur, men de passer meget dårligt til store virksomheder, der efterspørger billigere og mere effektive kontorarealer.Beslutter Danske Bank sig for at flytte ud af bymidten, lægger storbanken sig i kølvandet på en række andre store virk somheder.Danske Bank oplyser, at der endnu ikke er taget en endelig beslutning.Nordea er netop i disse måneder ved at flytte ud fra Christianshavn til Ørestaden.Nykredit har solgt sine hovedkontorsbygninger ved havnekajen for 1,4 milliarder kroner til ejendomsselskabet Dades, og også Nykredit ventes på et tidspunkt at flytte i nye, lejede lokaler i Ørestaden.Landbrugskoncernen DLG tager skridtet fuldt ud og fraflytter København. Grovvarekoncernen, der er blandt Europas største på sit felt, flytter fra Axelborg i Københavns centrum til et nyopført hovedkontor ved Lillebæltsbroen.Statens selskab DSB er rykket ud fra det historiske hovedsæde i Sølvgade til Taastrup, og telekoncernen TDC rykkede for nogle år siden fra Nørregade til et nyt hovedkontor i Sydhavnen i København.Fællesnævneren for disse ekstraordinært mange flytninger fra midtbyen er først og fremmest økonomi og i mindre grad pladsmangel. Pressede topchefer og bestyrelser kan typisk fremvise store engangsgevinster ved salg, eftersom hovedsæderne er bogført til langt mindre end de reelle handelsværdier.En virksomheds kultur bygges i de fleste virksomheder ikke på virksomhedens historiske arv.Bundlinjen har forlængst taget over.Nulrentemarkedet har gjort pensionskasser sultne efter at købe mursten, og det har medført stigende priser på de attraktive hovedkontorsbygninger i midtbyen.Der er enkelte undtagelser. En af dem er Carlsberg, som meget bevidst søger at drage historien ind i nutidens produkter og fortælling om virksomheden.Carlsberg har da også besluttet at rive det 88 meter høje tårn ned, der i dag er hovedkontor for Carlsberg. Det er en del af den samlede plan for den store forandring af hele Carlsberg-byen på Valby Bakke.I stedet bygges et nyt og mere tidssvarende hovedsæde i umiddelbar nærhed, som skal integreres med museet samt de historiske og bevaringsværdige Carlsberg-bygninger.Også ingeniørvirksomheden FLSmidth på Vigerslev Allé i Valby er i færd med at nytænke hovedkontoret.Der skal moderniserines og effektiviseres - men det skal ske på samme matrikel.Ligesom Carlsberg bruger også FLSmidth aktivt den historiske fortælling i forbindelse med salg og markedsføring på de globale markeder.Jens Chr. Hansen er Berlingskes erhvervskommentator.Den gamle storkapital flytter ud, og den nye pensionskapital flytter ind som ejer af bygningerne på attraktive adresser i Indre By.
ANALYSE.
Præster, der ikke vil vie homoseksuelle, skal udstilles på en ny hjemmeside.Det mener Radikale Venstres gruppeformand på Københavns Rådhus, Tommy Petersen. Han står bag sitet stopdiskrimination. dk, der skal vise, i hvilke sogne præster ikke vil vie homoseksuelle.»Det er absurd, at vi har offentligt ansatte, som har lov til at diskriminere ved at nægte at betjene borgere på grundlag af borgernes seksuelle orientering. Vi må som samfund sige stop, når homoseksuelle ydmyges ved at blive afvist med holdningen om, at deres kærlighed ikke er lige så rigtig som andre menneskers,« siger Tommy Petersen.Den radikale gruppeformand mener, at den nuværende lovgivning, der giver præster lov til selv at afgøre, om de vil vie homoseksuelle, kan være i strid med lovgivningen. Men så længe den gældende lovgivning består, mener Tommy Petersen, at homoseksuelle i det mindste skal have mulighed for at tjekke, om præsterne i sognet vier homoseksuelle. Han tror ikke på, at præsternes afvisning af homoseksuelle bunder i en teologisk tolkning af Bibelen.»Når fire ud af fem præster gerne vil vie homoseksuelle, er det ikke, fordi der er et problem med religionen. Så er det, fordi de resterende 20 procent, som nægter, har den personlige overbevisning, at det er forkert. Det er ikke i orden, at homofobiske præster gemmer sig bag Gud - de kan ikke skyde skylden for egne holdninger på Gud. De præster, der ikke vil vie homoseksuelle, burde som minimum selv registrere sig på hjemmesiden, så homoseksuelle ikke skal ydmyges ved at opsøge dem forgæves,« siger Tommy Petersen.Præst imod registreringSognepræst Frederik Berggren Smidt ved Fredens-Nazaret kirker i Ryesgade i København vil ikke vie homoseksuelle. Han mener, at Tommy Petersens motivforskning er noget vrøvl.»Det har intet med homofobi at gøre, men bunder i at vi ikke mener, at vi i de bibelske skrifter har bemyndigelse til at vie homoseksuelle.Jeg læser Bibelen som et kærlighedsbrev til mennesket. Gud elsker alle mennesker, men det er ikke det samme, som at Gud velsigner alt det, vi gør. I forhold til ægteskab velsigner Gud foreningen af mand og kvinde, og derfor ville jeg bryde mit præsteløfte ved at vie homoseksuelle. Og det kan jeg ikke,« siger Frederik Berggren Smidt.Præsten er stærkt imod enhver form for registrering, som, han mener, er en trussel mod kirkens mangfoldighed: »Det er en ualmindelig dårlig idé, som jeg kraftigt vil advare mod. Hjemmesiden skal udstille og stigmatisere de præster, der er imod den praksis, som flertallet går ind for. Så længe vi er enige om det allervigtigste som Jesu genopstandelse og det evige liv, skal der være plads til forskellige synspunkter.« Frederik Berggren Smidt har ikke noget personligt problem med homoseksuelle, og da han var helt nyuddannet præst, så han positivt på at vie homoseksuelle. Men da det i 2012 blev endeligt vedtaget, at homoseksuelle kan indgå ægteskab, måtte han erkende, at han ikke kunne finde belæg for dette i Bibelen.»Det var en svær erkendelse. Jeg sov næsten ikke i to måneder, fordi jeg godt vidste, at jeg ville skuffe andre og mine homoseksuelle venner.Det var bestemt ikke nemt, men jeg fandt ud af, at det var det eneste forsvarlige som præst,« siger Frederik Berggren Smidt.Sognepræst anbefaler smileyordningSognepræst Birgitte Kragh Engholm fra Sct.Matthæus Kirke på Vesterbro i København mener, at en smileyordning vil være gavnligt for at vise de teologiske uenigheder, som hun mener er en væsentlig del af folkekirken.Birgitte Kragh Engholm stejler dog over det, som hun fornemmer, er Tommy Petersens egentlig formål: »Det lyder som om, målet med ordningen er at skabe splittelse og udstille folkekirken negativt i et værdiladet spørgsmål, der skiller vandene, og som mange har en holdning til.Præster er forskellige, og det er meget vigtigt, at vi holder fast i det. Folkekirken skal kunne rumme præster, der tænker anderledes end flertallet, samtidig med at homoseksuelle og de, der vil vies i det fri, ved, hvem de skal henvende sig til. Så anliggendet er vigtigt, og vi skal blive meget bedre til at melde klart ud.Men det skal udformes mere gennemtænkt end dette initiativ.«.rkar@berlingske.dk Vi må som samfund sig stop, når homoseksuelle ydmyges.Tommy Petersen, radikal gruppeformand i BR.
Det Radikale Venstres gruppeformand i København vil udstille sogne, hvor præster ikke vil vie homoseksuelle. Præst mener, at dette truer kirkens mangfoldighed og i det hele taget vil stigmatisere et kirkeligt mindretal.
Hvad skal der ske med kulturbudgettet? »København er blevet en af verdens bedste byer og igennem de seneste ti år omdannet fra en lidt kedelig grå industriby til en levende moderne og grøn storby. En af nøglerne er et aktivt kulturog foreningsmiljø, som også med kommunal støtte har udviklet sig til et levende byliv med events og festivaler, cafeer og restauranter i absolut verdensklasse. Vi har et historisk efterslæb på idrætsfaciliteter og har siden 2010 investeret to milliarder kroner både på at forbedre eksisterende faciliteter, for eksempel kunstgræs på fodboldbaner, eller bygge nye som skøjtehallen i Ørestad, Royal Arena og masser af andre kultur-og idrætsfaciliteter.Vi skal fortsætte med at prioritere penge til faciliteter, så københavnerne kan dyrke idræt og holde sig sunde og raske, og samtidig holde fast i de midler, vi bruger til festivaler og kulturelle institutioner som Copenhagen Cooking, Golden Days, Sjællandsgade Bad, Copenhell og Copenhagen Pride.« Så kulturbudgettet fastholdes, som det er? »Vi skal øge kulturbudgettet, når vi bliver flere københavnere, og vi forventer jo, at vi skal være 100.000 flere i København over de næste ti år, så selvfølgelig vil der også gå flere penge til kultur og foreningslivet.« Er der et område, der skal løftes? »Et område i byen, der de kommende år bliver et epicenter for nye spændende kulturaktiviteter er Refshaleøen. Vi har lige åbnet en række container-ungdomsboliger derovre, og der kommer flere barer og restauranter. Der findes allerede flere festivaler og forhåbentlig også et internationalt kunstcenter i Copenhagen Contemporary, der blandt andet med kommunal opstartsstøtte flytter derud.Og så skal der tænkes idrætsfaciliteter ind i de nye skoler, vi skal i gang med at bygge de næste år. Der kommer endnu en skole i Ørestad, som får både idrætshal og svømmehal, og ved en skole i Kødbyen skal vi også bygge en idrætshal, som bliver åben for alle på Vesterbro.« Hvad skal skæres væk på kulturbudgettet? »Jeg vil gå kritisk igennem de mange events og festivaler og vurdere, om nogen af dem kan klare sig uden kommunal støtte, så vores støtte i stedet kan gå til at kickstarte nye initiativer.Noget konkret? »Nej, det må bero på en nøgtern gennemgang af de mange begivenheder, vi støtter.« Hvad med Distortion? »Jeg synes, at Distortion har overlevet sit koncept. Hvis det var mig, ville jeg nok lige kigge på mig selv og sige, »skal vi ikke prøve at genopfinde os selv«. Det er jo bare blevet en kæmpestor gadefest - og mangler i dag et kulturelt islæt.« Skal København have Formel 1 og andre megaevents? »Vi skal som hovedstad tiltrække megaevents.Jeg glæder mig til EM i kortbanesvømning i Royal Arena og næste år en af verdens største sportsbegivenheder, VM i Ishockey i arenaen.Men om Formel 1, dér skal vi vide meget mere om, hvordan sådan et løb kan afvikles i København, og hvordan hverdagen kan hænge sammen for københavnerne - hvor meget skal spærres af, og hvad vil det koste? Jeg er ikke klar til at byde på Formel 1 på det grundlag, vi har nu, men initiativtagerne har jo til ind i 2018 til at komme med et projekt. Men jeg er stolt over, at der er så mange store events, der søger til København - herunder interessen for Formel 1.« Skal der bygges flere højhuse - også i indre København? »Jeg er ikke modstander af højhuse, men de skal passe ind i omgivelserne. Vi skal ikke ind i middelalderbyen med højhuse, men jeg kan godt lide Amager Strand med den skyline, som højhusene her giver. Det gælder også andre steder i København, hvor vi kan skabe noget fortætning ved metrostationerne, så man kan bo i byen uden at behøve bil. Men ja til højhuse, men ikke i middelalderbyen.« Angående nattelivet - skal København være en festby, eller skal der tages mere hensyn til beboerne? »København er jo en hovedstad, så man må forvente, at der skal være højt til loftet og fest.Men der er steder, hvor der skal skrues ned for volumen, det gælder på Islands Brygge og i Indre By, og derfor er der sat penge af til støjvagter, så festen ikke kammer over, og der tages hensyn til beboerne. Jeg så da også meget gerne festcentrene flyttet længere ud til for eksempel Refshaleøen. Det undersøger vi mulighederne for.«.ic@berlingske.dk Fakta: Blå bog Frank JensenFødt 28. maj 1961 i Ulsted i Vendsyssel.Socialdemokratisk folketingsmedlem 1987-2007.Forskningsminister 1994-1996.Justitsminister 1996-2001.Administrerende direktør for Telecom Scandinavia 2007-2008.Direktør for brancheorganisationen Danske Advokater 2008-2009.Overborgmester i København s iden 2009.Er gift med Jane Frimand Pedersen, har to voksne sønner og bor på Islands Brygge i København.
Frem til kommunalvalget 21. november spørger Berlingske spids kandi daterne fra de opstillede partier til Københavns Borgerrepræsentation, hvad der skal ske på kulturområdet i Køben havn. I dag svarer Frank Jensen, overborgmester og spids kandidat for Socialdemokratiet.
Om føje år bliver det atter muligt at spadsere i skyggen af træer på Frederiksberg Allé hele vejen fra Vesterbrogade til Frederiksberg Runddel.Således har Frederiksberg Kommune netop besluttet at afsætte omkring en halv million millioner kroner på næste års budget til at plante træer på det første stykke af Frederiksberg Allé fra Vesterbro til Sankt Thomas Plads.Dermed bliver den over 300 år gamle allé atter grøn i begge ender og hele vejen, efter at der i årtier alene har været træer langs alleen fra Sankt Thomas Plads til Frederiksberg Runddel.De nye træer kommer dog ikke til at stå i to rækker som på resten af alleen, men kun i en enkelt række. Det oplyser den politiske initiativtager til den endelige beplantning af Frederiksberg Allé, rådmand Simon Aggesen (K).»Vi kommer til at tilbageføre alleen, som den så ud i gamle dage,« siger han og henviser bl. a. til et billede fra 1919 bragt på b. dk, hvor alleen set fra Vesterbrogade er foreviget med høje træer på begge sider.Det er endnu uklart, hvor mange træer der skal plantes fra Sankt Thomas Plads til Vesterbrogade. Men ifølge Simon Aggesen lægger kommunen op til at beplante begge sider af alleen, til trods for at den ene side -siden mod Vesterbrogade -ikke ligger på Frederiksberg, men i Københavns Kommune. Ifølge rådmanden tilhører selve alleen nemlig Frederiksberg Kommune.Han vurderer, at træerne vil blive plantet i løbet af 2018.»Min ambition er, at når vi går ud af 2018, er der træer hele vejen,« siger han.Beplantningen indgår i en større pulje på 4,5 millioner kroner til en såkaldt grøn pulje, der her og der, og hvor det ellers kan lade sig gøre, skal sikre mere beplantning på Frederiksberg.I dag er der 470 lindetræer på alleen.Men tidens tand med al dens trafik, vind, vejr og vejsalt har gnavet så meget løs af træerne fra mellemkrigsårene, at det er blevet tid til at skifte flere af dem ud. Derfor er kommunen netop nu i gang med at plante 70 nye træer.Træerne på Frederiksberg Allé er ikke bare lindetræer. De er kandelaberklippede, som det hedder, og naturligvis skal de 70 nye træer også have dette særlige frederiksbergske ' touch'. Det har de fået på den planteskole, hvor de har været i pleje siden 2013.Rådmand Thyge Enevoldsen (EL) oplyser, at hans parti er med på at udskifte træer langs alleen og beplante den yderligere. Men, som han siger, så »er vi bekymrede over, om det er ved at tage overhånd med Frederiksberg Allé«. Altså at den godt en kilometer lange allé får lidt for megen opmærksomhed og lidt for mange midler af kommunen.»Det begynder at minde om Husemannstrasse i det gamle Østberlin,« siger han med henvisning til berlineralleen, der af DDR-regimet blev brugt som en slags showcase for alt det gode ved Østberlin.Han beskriver, hvordan der også er planer om at bruge 875.000 kroner på 25 specialfremstillede bænke til Frederiksberg Allé.»Der bliver brugt mange penge på lige præcis den allé,« siger han.Ifølge Simon Aggesen er det uafklaret, hvilke slags træer der skal plantes på det sidste stykke af alleen.»Men lindetræer er jo et naturligt bud«, tilføjer han.ejs@berlingske.dk Vi kommer til at tilbageføre alleen, som den så ud i gamle dage.Simon Aggesen (K), rådmand.
Frederiksberg Kommune er klar til at pryde det første stykke af Frederiksberg Allé med træer. Dermed bliver der atter træer langs hele den historiske allé midt på Frederiksberg.
Allerede da Ole Neumann i 1966 var 19 år gammel, kvittede han livet som skuespiller.På det tidspunkt havde han underholdt hele landet i ti film som Lille Per plus det løse. Han ville spille musik og har siden arbejdet som filmfotograf sammen med blandt andre Ib Markwarth.Ved flere lejligheder har Ole Neumann sagt, at det har været lettere for ham at være glad for og stolt over de ting, han har lavet som voksen, frem for rollen som Lille-Per. Den er blevet ikonisk, javel, men han følte ikke, at han skulle forsvare den.Det var begrænset, hvor meget kredit det gav hos kammeraterne at gå rundt med en lyserød elefant i snor på et filmlærred.Livet som barnestjerne var lettere i gamle dage, fordi mediernes opmærksomhed var mindre massiv.Det tog tre måneder at indspille en »Far til fire« -film, men resten af året var der fri. Eller frihed under ansvar, for som Oles far sagde: »Hvis en af dine legekammerater stjæler et æble fra grønthandleren, risikerer de en over nakken, du risikerer at komme i avisen!« Ole Neumann er ikke på nogen måde ked af sin karriere som barnestjerne. Han syntes bare ikke, at han havde noget særligt talent for arbejdet. Som en af Berlingskes filmanmeldere, der har set i hundredvis af børn på film - nogle af dem ret rædselsfulde - er jeg helt uenig. Selvfølgelig spiller et barn primært sig selv frem for en rolle, men Neumann var alligevel uovertruffen. Også selv om han i de sene film i serien virkede lidt for stor til at gå med strikhue og korte bukser, men det var ikke hans skyld.Neumann har gennem tiderne ikke været karrig med at give interviews om tiden som Lille-Per, men de senere år har han lukket ned for den slags.Han synes, han har aftjent sin værnepligt i underholdningsindustrien og han har ikke længere lyst til at være lørdagsunderholdning for familien Danmark.I det hele taget befandt han sig bedre bag kameraet end foran og som en del af et hold frem for at blive fremhævet. Neumann bor i Valby i dag og virker som en lun fætter. I hvert tilfælde underskriver han sine mails med »specialarbejder emeritus«, og der er dækning for titlen, da han blandt andet har arbejdet i en pladebutik, været taxachauffør, arbejdsmand og fotograf på pornobladet Weekend-Sex.Da Ole Neumanns karriere var på sit højeste, fik han et mærkeligt tilbud. Instruktøren bag »Far til fire« -filmene, Alice O'Fredericks, skulle angiveligt have tilbudt at adoptere Ole Neumann mod en betaling på 200.000 kr., hvilket svarer til tre mio. kr. i nutidspenge. Da jeg for tre år siden var i kontakt med Ole Neumann i forhold til en researchopgave, kunne jeg ikke nære mig for at spørge, om det med adoptionshistorien var rigtig? O'Fredericks, der selv var barnløs, havde nemlig allerede tilbage i 1930' erne forsøgt at adoptere datidens barnestjerne, Connie Meiling, alias »Lille Connie«. Hvilket der med nutidens øjne godt kunne ligne noget, der er i familie med menneskehandel.Ole Neumann bekræftede, at adoptionshistorien var sandfærdig nok og skrev videre med et glimt i øjet: »Vi tog det som en kompliment. Jeg var jo adoptivbarn i forvejen.« Ikke blot var han adopteret i sin egen familie, men han blev også i kraft af sine roller - ikke mindst som Lille Per - på det nærmeste adopteret af resten af Danmark.jwj@berlingske.dk Fakta: BLÅ BOG Ole NeumannOle Neumann spillede med i 13 film i årene fra 1953 til 1966. Den sidste var »Krybskytterne på Næsbygaard«. Han voksede op på Vesterbro med adoptivforældrene Helmer, der var fiskehandler, og Julie, der arbejdede på Heinrich Jessens chokoladefabrik.På ABC-Teatret var Ole Neumann med i »Sommer i Tyrol« med Dirch Passer.Som ung havde han bandet Ole Neumann &amp; His Newmen, der blandt andet spillede i Star Club i Hamborg.Senere spillede han i Rock4Real.
70 i dag. Ole Neumann er barnestjernen fra 1950' erne og 1960' erne og er den mest lysende, vi har haft af slagsen, men han er mere stolt af sit arbejde som filmfotograf.
Hvor bor du? »På Østerbro ved Søerne. Der er jeg født, og jeg har kun flyttet mig nogle få gader fra mit barndomshjem«. Hvad er særligt ved dit kvarter? »Det er meget stille. Vi bor lige ved siden af en kirkegård. Jeg kan godt lide, at jeg kan spille på Vega, og så kommer jeg hjem til roen på Østerbro og kunne lige så godt befinde mig i en lille by i Vestjylland.Mine forældre er fra Harboøre, men flyttede herover, lige før jeg blev født, så jeg har nok det der forblæste husmandsgen i mig og er en, der har brug for at stå ved et læhegn mellem markerne og stirre. Der er lidt af det her, hvor jeg bor«.Har du et yndlingskvarter? »Jeg har ikke et regulært yndlingskvarter.Det fede ved at bo på Østerbro er, at jeg har ro, men kan tage ind til de steder, hvor der sker noget mere. Når der skal være fred, skal der være fred. Det er vigtigt for mig. Men jeg vader meget rundt til Nørrebro, Frederiksberg, Vesterbro.Hvert sted kan sit«. Går du i byen? »Jeg vil gerne holde mit arbejde inden for kontortiden. Og i weekenderne spiller jeg meget ude, og så drikker jeg noget rom med dem, der er der. Sidste gang, jeg var i byen, var efter Grøn Koncert sidste år, og det var i Odense på en klub, der hedder The Gym. Det var helt vanvittigt«. Hvor går du selv hen og hører musik? »På Vega, helt klart. Det er placeringen et sted i byen, hvor det summer. Chancen for at se en mand med en sjov hat er jo større der end på Østerbro. Måske er det min indre vestjyde, der siger, at jeg gerne vil se manden med den sjove hat. Og Vega er jo Københavns musikhus. Det er et meget specielt hus, et arkitektonisk flot sted, lyden i den store sal, og den har de fede koncerter. De bedste koncerter, jeg har set, har været herinde. Så sidder jeg oppe bagved på balkonen. Jeg kan godt lide at sidde og observere. Det er, som om mit sanseapparat er mere vågent, når jeg sidder stille. Derfor kan jeg også lide DR's Koncerthus, hvor jeg også har set nogle fede koncerter som Who Made Who og nogle forskellige andre«. Hvor går du tur i byen? »Min kone og jeg går altid tur langs Søerne og vader rundt på Frederiksberg, som også har noget af det samme som Østerbro med nogle lommer, hvor der er mere ro på«. Hvor i byen dufter der bedst? »På kirkegårdene, hvor det dufter af gran. Der er noget over duften af frisk gran, når det har regnet. Jeg synes, det er vildt, at jeg i byen kan gå ind på en kirkegård og få den duft. Kirkegårde kan andet end parker, og der er også en anden stemning. Der er sådan lidt læsesalsstemning på en kirkegård. Jeg tror også, at der findes nogle excentriske gravere i København, for der er ofte masser af frugttræer og eksotiske træer. Sådan lidt botanisk have over det. Jeg bor tæt på både Garnisons og Holmens Kirkegård, og så har jeg gået mange ture på Assistens Kirkegård«. Hvor i byen lugter der værst? »Duften af angst på cykelstien tirsdag morgen. Ikke en diagnostisk angst, men mere en frygt for, at man ikke må sige sit job op, man må ikke tænke drømmen som værende en gyldig bevæggrund, fordi det er fjollet. Man må ikke lege, når man er voksen. Måske er det lidt flyvsk...«. Hvis du kunne ændre noget i København, hvad skulle det så være? »Jeg ville ændre folks arbejdstid, så folk kunne arbejde mindre og havde mere tid til at slappe af og være glade på en mandag. Jeg kan godt forstå, at der er mange, der ser ud, som om de lige har drukket en dårlig mojito mandag morgen.For det er bare et hårdt liv, hvis man ikke har fundet den der skraldgrinende lykkefølelse i det, man laver. Og det er jo en rejse. Men mange mennesker har måske ikke tid og overskud til at mærke efter, hvad der egentlig er fedt. Jeg tror, at byen ville blive et federe sted, hvis folk arbejdede mindre«. Hvis du havde en bulldozer, hvad ville du så fjerne i København? »Nogle af de der store firmaer, hovedkvarterer og forsikringsselskaber og alt det lort rundt om havnen, som næsten to tredjedele af hele byens havnefront er dækket af. Vi har så meget vand, og det er sindssygt ærgerligt, at vandet og havneområdet er overtaget af virksomheder, der mest er besat af mennesker, der sidder og stirrer ind i deres computere.Man skulle i stedet have nogle flere parker, spillesteder og kulturhuse, så havnen bliver åben for alle«.tine.kirkensgaard@pol.dk .
Benjamin Hav fra hiphopduoen Benal elsker duften af gran og synes, at vi burde arbejde mindre. Lørdag aften spiller Benal på Vega.
Når 2017 bliver til 2018 drejer et af Danmarks mest succesfulde hold nøglen om.Under det netop afsluttede VM i Bergen appellerede team manager Brian Nygaard Vinjebo til potentielle sponsorer.Holdet manglede tre millioner kroner for at fortsætte 2018 med.I går var der pressemøde i København - og der var dårligt nyt: - Der har været mange interesserede, som har henvendt sig. Men den store pengemand kom desværre ikke.Derfor bliver der ikke noget Giant-Castelli næste år. Jeg har lige orienteret rytterne for to timer siden, sagde Vinjebo.Resten af året er der dækning for, men bekymringen går på, om hans ryttere kan nå at få raget en kontrakt til sig til 2018.- Jeg tror på, at de kan. Det kan være, at de ikke får deres ønskehold, men jeg er overbevist om, at der er plads til dem.- Alle rytterne har snakket med andre hold, fordi jeg har været meget åben omkring situationen. Men nu får de travlt, siger Brian Vinjebo.Quaade har tre tilbudEn af dem, der ikke har kontrakt er den dobbelte danske mester i enkeltstart Rasmus Quaade. Han er i kraft af sit cv i en gunstig position, erkender han.- Det har været superfedt, at Brian har sagt, at det kunne være en idé, at jeg talte med andre.- Så det har jeg gjort. Nu skal jeg finde ud af, hvilket hold, der passer mig bedst.Jeg har været professionel, og jeg har været på banelandsholdet, men jeg føler slet ikke, at min karriere er slut. Slet ikke i år, der har været min klart bedste landevejssæson.- Det lyder som om, at du bare kan vælge? - Ja. Jeg har ikke tre kontrakter liggende - men jeg skal nok finde et sted at køre.Rasmus Quaade forklarer, at der bliver tale om et dansk kontinentalhold. For selv om ambitionerne er til mere, så bliver det ikke just lettere at køre sig til en kontrakt i udlandet.- Jeg vil rigtig gerne være professionel igen. Og det lyder dumt, at jeg siger, at jeg er gammel, når jeg er 27, men når der kommer så mange gode resultater fra de unge, så vælger de professionelle hold dem, siger Quaade.Bjerg tæt på drømNogle af de unge kometer er eksempelvis de nuværende holdkammerater Casper Pedersen og Mikkel Bjerg. Pedersen har allerede offentliggjort, at han bliver professionel på Aqua Blue Sport, hvor også Lasse Norman Hansen kører, og det irske mandskab kunne såmænd også blive endestationen for den blot 18-årige Bjerg.Han bekræfter over for Ekstra Bladet, at noget er faldet på plads, men at de sidste detaljer mangler -men ikke et ord om, at der er tale om et professionelt hold.- Ha ha. Det kan jeg ikke lige kommentere, siger Mikkel Bjerg, der så alligevel får sagt det.- Men det er utroligt tæt på. Jeg går rundt med sommerfugle i maven og venter på, at min drøm bliver realiseret, siger han, kort efter at drømmen brast for hans snart tidligere hold.Dansk stortalent: Jeg er nervøsNår lederne af de fire danske kontinental-hold, Team Virtu, Riwal, BHS Bornholm og ColoQuick-Cult, logger på deres Messenger, så kan der meget vel ligge en besked fra en nyslået dansk juniorverdensmester.Beskeden kan komme fra 18-årige Julius Johansen, der efter en fantastisk sæson havde satset alt på at køre for Team Giant-Castelli næste sæson.Men mandag meddelte holdet, at der ikke er økonomi til at fortsætte.Til stor overraskelse for Julius Johansen, betroede han til holdets pressemøde på Vesterbro i København.- Lige indtil vi gik ind i rummet her, troede jeg på det.- Og jeg håber sådan set stadig på det, men det kan jeg ikke vente på. Nu gælder det om at komme ud og skrive en ny kontrakt. Og jeg håber, at der er plads på et af de danske hold til mig, siger Julius Johansen.Selv om han har den og to verdensmesterskaber på bane i omnium og parløb -og naturligvis det danske mesterskab i både enkeltstart og i linjeløb -så er han alligevel nervøs for at være arbejdsløs efter nytår.- Ja, det er jeg faktisk, jeg er nervøs. Men så gør det mig endnu mere glad, at jeg har vundet VM. For det giver mig en fordel i forhold til nogle andre.- Jeg satsede på det her, og det viste sig så ikke at give pote. Jeg troede på, at det ville fortsætte, og jeg ville så gerne køre for Giant. Det har været fedt hold at se på udefra.Det ville jeg rigtig gerne have været en del af.jwj@eb.dk Der har været mange interesserede, som har henvendt sig.Men den store pengemand kom desværre ikke.
LUKKER: Giant-Castelli kunne ikke rejse de fornødne midler til at forsætte, og en forgæves jagt på sponsorer kommer nu til at koste eksistensen.
1 Rocking Silver (1983). Clausens filmforestilling var begyndt med ' Cirkus Casablanca' i 1980, der lancerede en ny slags folkelighed i filmkomedien.Det fortsatte med ' Felix' i 1981 og den solidariske komik kulminerede mere elegant tre år senere med ' Rocking Silver', hvor Erik Clausen fulgte et ungt pigtrådsorkesters senere skæbne som voksne samfundsborgere. En af de forbløffende få danske rockfilm, som blev Clausens sidste komedie i lang tid.2 Manden i månen (1986). ' Manden i månen' slog fast, at der var en ambitiøs filmkunstner i Erik Clausen, som ville mere end underholde. Det demonstrativt ekspressionistiske udtryk var både malerisk og egenartet og særdeles velegnet til at få publikum og anmeldere til at løbe skrigende væk fra den ellers så populære halvdel af Clausen &amp; Pedersen. ' Manden i månen' og ' Rami &amp; Julie' står som vigtige smertensbørn i Clausens værk. Modige forsøg på at gå kunstens ærinde som fik en slags efterfølger i den mere publikumsvenlige ' Min fynske barndom' om komponisten Carl Nielsen. Men dilemmaet stod tidligt mejslet i sten: Det er, når Clausen er den genkendelige Clausen for fuld skrue, at kærligheden til filmen bliver gengældt af publikum.3 Tarzan - Mama Mia (1989). Kom nærmere, kom nærmere, mine damer og herrer! Man kunne næsten høre udråberen Clausen kalde publikum tilbage, da han lavede en elskelig børnefilm. Fortællingen om Rikke fra Vesterbro, der vinder en pony i et lotteri ramte i plet hos publikum. Filmen blev set af næsten 400.000 og Kim Larsens sang om ' Tarzan Mama Mia' blev et hit af de helt store. Uanset om det var højlys dag eller midt om natten blev Larsen &amp; Clausen et par, det var svært at slå af pinden. I Ballings ' Midt om natten' slog de alle rekorder.4 De Frigjorte (1993). Den opnåede rutine kunne i 1993 få ambitioner, holdninger og komik til at gå op i en højere enhed. ' De frigjorte' handler om fabriksarbejderen Viggo, der efter en menneskealder bliver ' fritstillet' på gråt papir. Som med et farvel og ikke megen tak for 25 års ulejlighed, bliver losset ud i arbejdsløsheden, da produktionen flytter til de varme og billige lande. Der var bid og vid i portrættet og samfundskritikken og solidariteten smagte af liv og ikke paroler i en på alle måder helstøbt og fornem film. En film der står som en af de bedste skildringer af konsekvenserne af de altomfattende forandringer, det danske samfund har gennemgået i nyere tid.Clausen spiller Viggo og gør som han plejer, og her passer pengene perfekt.5 Slip hestene løs (2000). ' Slip hestene løs' er en hyldest til kvinden og en film, som har al den underfundige humor, bramfri varme og brovtende sårbarhed, der på en god dag er blevet varemærket Clausen. Siden har Clausen vekslet mellem mere alvorlige sager som ' Villa Paranoia' og mere geradeaus socialkomik som ' Ledsaget udgang', hvor publikum hver gang har stået parat med åbne arme. Også selvom efterfølgeren ' Frihed på prøve' var en gevaldig tynd kop genbrygget te.Men ' Mennesker bliver spist' afslørede i 2015, at ambitionerne og viljen til at gøre en forskel er intakte, så måske kan ' Aldrig mere i morgen' rykke en hegnspæl eller to.kim.skotte@pol.dk 

Når man følger med i den offentlige debat om klimaforandringer, miljø og bæredygtighed, kan man somme tider få det indtryk, at hensyntagen til miljøet og økonomisk vækst står i modsætning til hinanden. At det langtfra nødvendigvis er tilfældet, er den københavnske tegnestue SLA's mange innovative byrumsprojekter med til at fortælle historien om.SLA skal hen over de næste tre år, i samarbejde med Aarhus Festuge, afsøge nye måder at bygge by på. I år udmunder dette strategiske samarbejde i et stort, grønt stillads på Vesterbro Torv i smilets by. På stilladset vil der blive hængt draperinger op, så konstruktionen kommer til at mime arkitektur, og aarhusianerne vil kunne gå hele vejen op til den træklædte top via en trappe. Fra toppen er der frit fald, hvorfra vandmasser vil blive sendt ned på torvet, så lyden af trafikken bliver overdøvet.Og det er netop bl. a. naturens lyde, mange storbymennesker savner, lyder vurderingen fra Stig Andersson: »Vi mennesker er ikke skabt til at bo i store byer. Den moderne storby, som vi kender den, er en konstruktion, som kun er få hundrede år gammel, og vi ser jo, at der opstår forskellige nye sygdomme som følge af, at vi lever presset sammen i byer uden kontakt til den natur, vi kommer fra. Når folk har stress, tager man dem ud i naturen,« forklarer han.I 2016 vandt SLA sammen med de franske tegnestuer Jacques Ferrier Architecture og Chartier Dalix Architectes et af de helt centrale projekter i den internationale konkurrence ' Reinventer Paris' (' Genopfind Paris'). Under de franske himmelstrøg er Stig Andersson og hans team med til at skabe et nyt byrum rundt om metropolen ovenpå Boulevard Périphérique -den store motorvej, der omkranser hele Paris.»Vi overdækker ringvejen rundt om Paris, hvor kommunen har solgt luftrummet ovenover,« forklarer han og fortsætter: »Her opfører vi både erhvervsbyggeri og boliger i flere etager. På det grønne tag er der bl. a.en teplantage, som vi har fundet en samarbejdspartner, der gerne vil drive sammen med en café sammesteds. Da teplanter ikke optager luftforureningen, er den te, der gror der, lige så ren som den, der gror i en øde bjergegn. På etagen lige over motorvejen gror nogle særlige svampe, som naturligt renser luften for forurenende partikler og dermed afhjælper det største miljøproblem, de har i Paris, nemlig luftforurening.« Naturens egen kur mod oversvømmelser Det er dog ikke kun i udlandet, Stig Andersson udlever sine arkitektoniske visioner om et byrum, hvor naturens egne processer spiller en helt integreret rolle. Det er også SLA, der står bag klimatilpasnings-projektet ' Nørrebros sjæl' på Korsgade og i Hans Tavsens Park på Nørrebro, hvor regnvandet ledes igennem parken, renses, bruges lokalt og opbevares, for til slut, for det overskydende vands vedkommende, at løbe ud i de københavnske søer.Metoden vil blandt andet lindre de problemer, man de senere år har oplevet med oversvømmelser i byerne.Men det er ikke kun for klimaets blå øjnes skyld, at det kan betale sig at indtænke den form for naturinspirerede løsningsmodeller: »I Danmark har vi tre vækstbyer: København, Aarhus og Aalborg. Der bliver bygget meget intenst, men i mange tilfælde har man ikke haft fokus nok på byrumskvaliteten, som ikke kan sikres alene ved at opføre en masse byggeri i glas og beton. Den ensidige brug af hårde materialer har også været med til at skabe problemerne med oversvømmelse, fordi vi har lukket for meget til. Projektet i Hans Tavsens Park bruger naturens egen måde at komme af med overskydende vand på, nedsivning, og giver desuden en enorm herlighedsværdi til parkens brugere og beboerne i området,« siger han.Fakta: BLÅ BOG Stig L. AnderssonProfessor, arkitekt og grundlægger af tegnestuen SLA, hvor han også er partner og designdirektør.Alder: 60 år Karriere: Arkitekt fra Kunstakademiets Arkitektskole i 1984. Boede fra 1986 til 1989 i Japan, hvor han forskede i blandt andet japansk kulturs forhold til rum, stof og omskiftelighed. I 1994 stiftede han SLA, som har kontorer i København, Aarhus og Oslo. Han underviste desuden i havekunst på Kunstakademiet fra 1995-2001. Siden 2006 har han sideløbende med sit arbejde som arkitekt fungeret som professor i æstetik på Københavns Universitet. Stig L. Andersson har modtaget talrige nationale og internationale priser og hædersbevisninger for sit virke, heriblandt C. F.Hansen Medaillen.Privat: Far til to døtre, hvoraf den ene er flyttet hjemmefra og den anden bor hos hans tidligere hustru.Fritiden bruger han bl. a. på at tegne, male, læse og hente inspiration til sit arbejde. Han elsker bøger og har siden sin barndom samlet på dem.
Arkitekt og grundlægger af tegnestuen SLA, Stig L. Andersson mener, at vi i vores byggeiver har glemt, at sterile miljøer af glas og beton ikke passer til menneskets naturlige behov. Han vil minde os om, at det kan lade sig gøre at få naturen med helt ind i såvel bolig-som erhvervsbyggeriet.
Nils Bubandt, professor, Aarhus Universitet, modtager Rigmor og Carl Holst-Knudsens Videnskabspris 2017 på 100.000 kr. fra Aarhus Universitet.Nils Bubandt modtager prisen for sin nytænkende forskning i samspillet mellem mennesket og andre arter i den antropocæne tidsalder og for sine mangeårige studier af forholdet mellem magt, magi, politik og religion i samtidens Asien.Kurt Jensen, professor, kan den 1. juni fejre sit 40-års jubilæum på Institut for Datalogi på Aarhus Universitet.Han kan se tilbage på 20 år som leder af instituttet samt på en betydelig indflydelse på den internationale forskning inden for modellering og analyse af distribuerede systemer. Kurt Jensen blev kandidat i datalogi, matematik og fysik i 1976, ph. d. i 1980, modtog sin doktorgrad i 1995 og blev professor i 1999. Fra 1998-2014 var han institutleder på Institut for Datalogi, hvor han nu er vice-institutleder.Bo Ernø Honoré, professor, Princeton University, modtager Rigmor og Carl Holst-Knudsens Videnskabspris 2017 på 100.000 kr. fra Aarhus Universitet. Bo Ernø Honoré modtager prisen for sin forskning om såkaldte varighedsmodeller, valgmodeller og panelmodeller.Hans metoder er blevet anvendt inden for så forskellige områder som prisfastsættelse, ligeløn, arbejdsløshed og cancerbehandling.Henrik Hoeg er tiltrådt som systemudvikler for HRSkyen i Odense.Her skal han blandt andet arbejde backend med serverimplementering.Henrik Hoeg kommer som nyuddannet datalog fra Københavns Universitet, hvor han har skrevet speciale i augmented reality.Tine Thaning tiltræder som leder af Kontaktcentret Vesterbro. Tine Thaning kommer senest fra en stilling som tilbudsleder af Københavns Kommunes botilbud Borgervænget, og hun har tidligere blandt andet været afdelingsleder på Kirkens Korshærs Herberg i Hillerødgade.Hun er uddannet pædagog suppleret med en diplomuddannelse i ledelse.Peter Gath, statsautoriseret revisor, er valgt som formand for FSR - danske revisorer.Peter Gath har været partner i EY siden sammenlægningen med det tidligere KPMG i Danmark i 2014.Før det var han partner i KPMG fra 2000 til 2014, hvor han blandt andet har været medlem af bestyrelsen og leder af revisionsforretningen Head of Audit.Øjenfonden uddeler 1,5 mio.kr. til fem markante øjenforskere, som forsøger at finde årsagerne til udvikling af kræft i øjnene samt at finde en varig behandling af den alvorlige øjensygdom AMD.Øjenfonden blev stiftet i 1983 med det formål at forebygge blindhed gennem forskning. Hvert år uddeler Dansk Blindesamfunds protektor, grevinde Alexandra, på vegne af fonden midler til en række førende danske øjenforskere.David Bæk Baunsgaard er ansat som markeds-og investeringsanalytiker hos handels-og investeringsselskabet Rare Wine Invest.Her bliver han ansvarlig for analyse og kvalificering af vin til investering og sammensætningen af investeringsporteføljer.David Bæk Baunsgaard er kandidat i økonomi med speciale i fi-nansielle markeder.Den internationale forskningsenhed Aarhus Institute of Advanced Studies på Aarhus Universitet modtager en EU-bevilling på 38 mio. kr.Bevillingen er øremærket fri forskning af videnskabelig topkvalitet, og den er med til at ruste universitetet til fortsat at tiltrække nogle af verdens førende forskere.Flemming Just er valgt som formand for Organisationen Danske Museer. Flemming Just har været museumsdirektør på Sydvestjyske Museer siden 2011, og han har tidligere været prorektor samt institut-og centerleder ved Syddansk Universitet.

Hvad kendetegner dit kvarter? »Jeg bor på Rahbeks Allé på Frederiksberg, der ligger blandt en masse gamle villaer og det gamle Carlsberg. Frederiksberg er en meget konservativ kommune, men jeg elsker, at der er så roligt og landligt, der hvor jeg bor«. Har du et stamsted? »Jeg tror, at jeg har været på den kinesiske restaurant Fu Hao i Colbjørnsensgade minimum 500 gange. Jeg har spist ' dim sum' i alle byer i verden og har endnu ikke fundet noget, som kvalitetsmæssigt kan måle sig med den, de laver dernede.Jeg er kommet der, siden jeg lærte min kone at kende for 17 år siden, og i dag er det næsten vores anden spisestue.Vi føler os lige så meget hjemme der, som når vi spiser hos os selv«. Hvor i byen dufter der bedst? »Det gjorde der i mange år omkring det gamle Carlsberg, når vinden stod i den rigtige retning, og man kunne lugte, at de bryggede øl. Da jeg begyndte at brygge hjemme i mit køkken, hang den samme sødlige duft i væggene flere dage efter, jeg havde brygget. Min kone syntes ikke altid, det var lige sjovt, at alt hendes tøj lugtede af malt, men for mig var det et tegn på, at der blev brygget øl. Nu går jeg ned i Kødbyen til min egen bar Warpigs, hvis jeg savner duften. Her bliver der brygget øl direkte i restauranten«. Hvilken årstid synes du bedst om i byen? »Om sommeren er København den fedeste by i verden. Der er en meget mere afslappet stemning end om vinteren, hvor danskerne er meget indelukkede. Om sommeren spirer humøret. Lige så meget hader jeg København om vinteren, hvor alt er ucharmerende. Jeg gad godt at bo et andet sted om vinteren«. Hvordan bruger man bedst en solskinsdag i København? »Af en eller anden grund skinner solen altid i Kødbyen, og så er der mange gode restauranter dernede«. Hvad er det værste sted i København? »Jeg kan simpelthen ikke holde Indre By ud. Jeg kan godt lide Magstræde og de gamle brostensbelagte gader, men jeg synes, at Pisserenden er blevet noget..ja, pis, og at den første del af Strøget er helt forfærdelig. Det er så upersonligt og kaotisk. Fyldt med butikker, der sælger noget møg og dårlig mad til overpriser.Jeg prøver så vidt muligt at undgå at komme derind«. Hvor synes du, byen er mest farlig? »Jeg har indtryk af, at hvis man går inde på Strøget om aftenen, skal man ikke kigge for meget på nogle typer, før man kan komme i klammeri. Ellers synes jeg, København er en rimelig sikker og afslappet by. Medierne er ret gode til at fortælle om, hvor farligt der er på Nørrebro og Vesterbro. Viktoriagade, hvor jeg har flere af mine barer, blev engang kåret til den værste gade i København, men jeg har aldrig følt mig utryg der«. Hvad kan gøre dig rigtig vred, når du be-finder dig i København? »Det er helt klart cyklisterne. Når man løber meget, som jeg gør, føles det ofte, som om man er i krig med cyklisterne.Jeg plejer at kalde dem for cykelfascister.De her folk tror, at de ejer hele byen, fordi de sidder på en jernhest. Jeg ved godt, at man ikke må løbe på Cykelslangen ved Fisketorvet, men det er klart den hurtigste vej. Hver gang jeg gør det, bliver jeg mødt med kommentarer og tilråb, og det synes jeg er unødvendigt, så længe jeg ikke generer nogen. For jeg løber lige så hurtigt, som de cykler. Senere kan man møde den samme cyklist, som kører over fortovet«. Hvad gør dig flov i København? »Jeg skammer mig tit over serviceniveauet.Folk er uforskammede, og servicen herhjemme er gennemsyret af, at mindstelønnen er så høj. I USA, hvor folk er afhængige af drikkepenge, kan servicen godt gå over gevind, men det er også rart at føle, at de ikke bare kan stå og være skideligeglade. Hvis man er ansat i serviceerhvervet, er det for at yde en service.Jeg har rigtig mange udenlandske gæster, som ikke forstår, hvordan man kan tage et job og så samtidig virke, som om man synes, det er det værste job i hele verden«. Hvad synes du, København mangler? »Noget mere mangfoldighed og nogle flere gode etniske restauranter, hvor man kan få noget ordentligt sushi eller vietnamesisk og mexicansk mad. Jeg synes ikke, det er interessant at gå ud at spise i København længere, fordi mange restauranter ikke gør sig umage med at gøre maden autentisk. Vi lever i en globaliseret verden, hvor det ikke er særlig svært at skaffe de rigtige råvarer, men det virker, som om folk er for dovne. Og kunderne er også ligeglade«. alexander.jonassen@pol.dk 
Brygger og barejer Mikkel Borg Bjergsø savner duften af ølbrygning på Carlsberg. Han er træt af cyklister og byens slappe serviceniveau.
Den 4. maj 1945 er en dag, vi bør huske. Ikke kun for at ære dem, der gjorde modstand mod nazismen og besættelsen af Danmark, men fordi historien alt for let kan gentage sig, hvis vi glemmer den.Fascisterne og den ekstreme højrefløj er igen i vækst i store dele af Europa.I Danmark udhules demokratiet af terrorlove, og den nationale selvbestemmelse er under et voksende pres. Danmark er igen i krig - en krig som har sendt millioner på flugt. Og i Danmark møder flygtningene en regering, som overtræder grundlæggende rettigheder for at skræmme dem væk fra vores land.Der skriver Kommunisterne i Aarhus. De markerer Danmarks befrielsesdag ved at lægge blomster ved modstandskampens mindesmærker den 4. maj klokken 17 i Mindelunden i Skæring.Her taler Ester Christiansen, hvis far deltog i modstandskampen i Aarhus som medlem af DKP. Efterfølgende lægges blomster på Vestre Kirkegård, ved mindesmærket for de der døde i kz-lejrene, samt de to sovjetiske flyvere der blev skudt ned, skjult og taget til fange i Aarhus.I Mathilde Fibigers Have i Aarhus fejrer Kvindemuseet i Danmark og Besættelsesmuseet årsdagen for Danmarks befrielse. Det sker den 4. maj mellem klokken 16 og 20: 30.Der er gratis adgang. Vær med, når krig og køn tages under kærlig behandling.Oplev traditionelt suppekøkken, boder, workshops og historiefortælling, og smag erstatningskaffe og kage.Herfra arrangeres også historiske rundvisninger gennem byen, prisen for den er 50 kroner.RANDERSDen 4. maj er det 72 år siden, at de nazistiske tropper i Danmark overgav sig. Kom og vær med til at markere årsdagen for befrielsen.Vi mødes klokken 18 ved frihedsmonumentet på Skovbakken i Randers. Her vil der være kransenedlæggelse, talere og musik - og traditionen tro hører vi frihedsbudskabet fra BBC.Bagefter tænder vi op i grillen. Øl og vand kan købes.Arrangør er Kommunistisk Parti Randers.KØBENHAVN4. Maj-Initiativet arrangerer fakkeloptog gennem Istedgade - Istedgade overgiver sig stadig ikke! På Halmtorvet på Vesterbro i København starter arrangementet klokken 19: 30.Her taler Jan Mathisen, 3F København, Preben Brandt, projekt UDENFOR, og Anton Nielsen, Aktive Antifascister og Antifascistisk Forum. Musik leveres af Janne Lærkedahl og Stanley Samuelsen.Efter taler og musik spilles traditionen tro det originale frihedsbudskab, som det lød via BBC i 1945.Herefter er der afgang til og ad Istedgade i fakkeltog mod Enghaveparken.Særligt beboere langs ruten opfordres til at sætte lys i vinduet.Fakkeltoget gør kort holdt ved Stjerne Radio i Istedgade, Vesterbros eneste museum, og kipper med frihedsfanen. Under besættelsen var det arnested for en vigtig del af modstandsbevægelsen.I Enghaveparken slutter arrangementet klokken 22.5. MAJVed Christmas Møllers Plads i København fredag den 5. maj klokken 16 er der traditionen tro kransenedlæggelse ved mindestenen over AMPA (Amager Partisanerne). Her taler Claus Westergreen, formand for 3F BJMF. Musik ved Pelle Voigt.AMPA var en modstandsgruppe med rødder i den kommunistiske BOPA-gruppe. Omkring 2300 var med i AMPA, der gennemførte cirka 3000 aktioner mellem 1942 og 1945 mod blandt andet B&amp;W, Riffelsyndikatet, Atlas og Globus. 76 AMPAfolk omkom i modstandskampen.De fleste af arrangementerne er omtalt yderligere på arbejderen.dk/ kalender.
DANMARKS BEFRIELSESDAG Arbejderen kender til markeringer i Aarhus, Randers og i København: Aldrig mere fascisme!
Anders Matthesen er virtuosen blandt danske stand-up komikere.Hvis han talte engelsk, ville han være i klasse med Lenny Bruce og Andy Kaufman - legendariske mænd, det gik galt for, da genialiteten kammede over.Også Matthesen har sikkert følt sig på grænsen.Hans særlige touch er en vilje til alvor. Et behov for at stå frem og være nøgen og udsat på scenen, når der ikke er nogen airbag af latter. Så alle kan se, hvem han er. Det er ikke altid, hvad publikum vil have, men det er det, som de husker bagefter.Hvert show er flere år undervejs og bliver scriptet og instrueret så nøje, at man kan spørge, hvor ånden i stand-up blev af. Det får premiere som stort nationalteater og bliver opført i 100 byer, indtil manden i midten får kvalme.Så går han hjem og lader håret gro i to år, mens Cemille Rosenberg, hans hustru, manager og kritiske fan nr. 1, tager hånd om situationen. Han steger i sit eget fedt og får langsomt brug for at skrive igen. Når det atter er tid, bliver kraniet barberet, og Anden er klar til at kvække.Pernille Rose Grønkjær har fulgt processen over fire bevægede år. Fra de første prøver på ANDERS, det sjette one-man-show, i 2012, over premieren, turen, finalen og den lange tænkepause i midten, frem til et sted i 2016, da Matthesen så småt går i gang med at arbejde på showet Ssssh.Der er diverse uegalt materiale - især nogle klip med Matthesen og Mick Øgendahl i New York er diverterende. Der er gamle dage og nye tider. Men kernen er tvivlen og troen på det hele, som Matthesen står alene med.DET kommer næppe bag på nogen, at arbejdet er svært. Ej heller at Matthesen rummer modsætninger og er en slider, der ikke kommer let til sit stof. Det er drivkraften i de store shows, som der sikkert bliver stribevis af. Men filmen finder ham i en fase, hvor det er blevet endnu sværere.Problemet er, skønt det aldrig bliver sagt, at han ikke er sulten og utilpas mere. Han er midt i livet og trives. Det er Anden i badesandaler. Han fylder 40 på Maldiverne.Han afleverer Spencer i vuggestuen. Han skriver tre ord på et år. Han drøfter den kreative klasses dobbeltmoral med sin hustru. Mille og Anders er som regel meget enige.De bedste og mest åbne scener er filmet i bilen, hvor Matthesen taler sig frem til et facit.Han fortæller om sit iværksættergen, hvordan han som skoledreng i Albertslund fik en lille forretning med vinduespolering i gang. Der var fire kunder, så otte og ti. Tænk hvis det kunne blive til noget.Det var ligesådan med de første rapshows, hvor monologerne blev brugt som fyld, når båndet skulle spoles tilbage. Tænk hvis det kunne blive til noget. Nu er det blevet til en masse, men egentlig vil han bare pudse vinduer igen.MATTHESEN er selvkritisk. Han vil gerne lave mere musik, men formen er gammel og bliver hældt af brættet. Det er stand-up, de vil have, og han kan tage det, ligesom Stewart Stardust i Jul på Vesterbro. Der er altid et regnskab i stil med Sorte Kugler. Matthesen må gerne lave flere film.Han finkæmmer arkivet og får nyt stof ud af kasserede sider. Er det nu vejen frem for en mand i midtvejskrise? Somme tider er han stadig en dreng, andre gange træt og ældgammel. Min kollega Niels Lind bliver citeret for at sige, at Matthesen taler for alle danske mænd på sin alder, dvs. ca. 40 år. Jeg er selv 61. Jeg vil tro, at det passer.Den anden side er mere interessant end forventet. Pernille Rose Grønkjær tegner et fortroligt portræt, og filmen er effektivt klippet af Kasper Leick og Jacob Thuesen, så det gamle stof ikke bremser historien. Der er kant og moment hele vejen. Det er blevet et stærkt sofastykke.
Midtvejs. Pernille Rose Grønkjær tegner et fuldt portræt af Danmarks populæreste stand-upper. Tænk hvis det kunne blive til noget.
De studerende og arbejdsløse i København betaler til bankdirektører, Lego-arvinger og andre rigmænd især i det jyske og sydsjællandske.Det er konsekvensen af de udligningsordninger mellem kommunerne, der skal sikre nogenlunde samme serviceniveau på fattige Mors og i rige Gentofte.For buschauffører, mekanikere og sygeplejersker i rige Gentofte er med til at betale til fattige Mors, hvor også limfjordsøens velhavere får del i glæderne.Ordningerne er alt andet end en detalje i den kommunale økonomi. 2017 flyttede de ifølge en opgørelse fra Økonomiog Indenrigsministeriet lige omkring 15,7 milliarder - altså mere end de ekstra penge til forsvaret i de kommende fem år.DER ER FLERE END 20 ordninger, og de er allesammen ret tekniske. Måske derfor er der ikke megen offentlig debat. Men formålet er som sagt at udjævne forskelle mellem kommuner med lavt skattegrundlag og kommuner med højt skattegrundlag.I beregningerne indgår også en masse tal for udgiftsbehovet, så der tages hensyn til for eksempel fordelingen af aldersgrupper og antallet af flygtninge.Men er der ikke megen offentlig debat, skal man bare spørge en borgmester i en af de kommuner, der betaler gildet. Eller en af dem, der får mest. Det er virkelig en sag, der optager dem.Det er til at forstå. Hver indbygger i Hørsholm Kommune skød sidste år 34.528 kr. ind i udligningerne. I Rudersdal var det 36.927 kr. og i København 778 kr.På modtagersiden fik hver indbygger i Lolland Kommune 20.354 kr. På Mors var det 11.912 kr. og i udflytningsbegunstigede Viborg 2.085 kr.DER ER INGEN grund til at pille ved princippet, at rige egne støtter fattige egne.Men der er indbygget en del problemer.I kommunale kredse spøger især opgørelsesmetoder og opgørelsestidspunkter.6 meget vrede østjyske kommuner har regnet ud, at hele 7 milliarder lander i de forkerte kommunekasser.Under slagordet ' rimelig udligning nu' agiterer de for, at der især tages »fuldt hensyn til forskelle i aldersfordeling«, at alle »borgere med sociale problemer tæller med«, at kommunerne udlignes af deres reelle udgiftsbehov og »ikke af de udgifter, som de har råd til«, og at udgifter til udlændinge kun udlignes én gang.Det vil i givet fald være en ny af mange justeringer for at gøre ordningerne mere retfærdige, og det behøver man heller ikke have noget imod.Men ordningerne handler om kommunal økonomi og ikke om den enkelte borgers. Derfor spillede en række hovedstadskommuner forleden ud med en annoncekampagne.Her påpegede de, at tilværelsen for de almindelige borgere er meget, meget billigere i kommuner, der får tilskud, end i dem, der betaler.Så de ikke alt for velaflagte i rige hovedstadskommuner er med til at finansiere pænt store biler og masser af udlandsferie for deres landsmænd i tilskudskommunerne.Er det virkelig rimeligt? Det drejer sig især boligudgiften - den største post på private budgetter efter skat. Her slår det igennem, at kvadratmeterprisen ved et huskøb for tiden er 5.000 kr. på Mors og det fem-seks dobbelte i mange hovedstadskommuner.Der bliver et pænt større rådighedsbeløb til familierne i for eksempel Frederikshavn, hvor kommunen ligefrem bruger det til at lokke tilflyttere til.Derimod, vil man indvende ude i tilskudskommunerne, er de almindelige dagligvarer takket være de store landsdækkende kæder lige dyre over hele landet.Der er ikke rabat i Dagli' Brugsen for at bo i udkanten.Ved kommende revisioner af udligningsordningerne bør man bestemt op-finde en beregningsfaktor, der tager hensyn til de store forskellige i boligudgifterne.MEN IKKE NOK med det. Kommuneskatten er en proportionalskat, hvor man betaler lige meget af hver eneste krone hele vejen op over millionen, mens statsskatten er progressiv. Her betaler de høje indkomster altså forholdsvis mere.Det kunne man jo også lave om på, altså ændre kommuneskatten til en progressiv skala. Så de små og mindre indkomster betalte lidt mindre og de høje lidt mere.Det er ingen naturlov, at mekaniker Hansen på Vesterbro er med til at finansiere udsigten over Limfjorden for tandlæge Jensen.henrik.kaufholz@pol.dk De ikke alt for velaflagte i rige hovedstadskommuner er med til at finansiere pænt store biler og masser af udlandsferie for deres landsmænd i tilskudskommunerne.Er det virkelig rimeligt?.
SIGNATUR De kommunale udligningsordninger bør til hovedeftersyn. Det drejer sig om milliarder, og der er indbygget social skævhed.
ORD KAN NOGET. Frie skoler lyder da virkelig godt og bedre end folkeskoler, for hvad vil det sige folkets skoler? For slet ikke at tale om privatskoler! I min barndom mente vi, at privatskoler var et sted rige forældre sendte deres dumme børn hen, så det var i hvert fald ikke de skoler, vi fra Vesterbro skulle gå i. Ordet friskoler optrådte vist ikke i København. De hørte til på landet, og senere lærte jeg, at de hang sammen med kampen mod den kirkelige-og sorte skole, med Grundtvig og Christen Kold.FRIE SKOLERS og privatskolers forhold er bestemt af friskoleloven, og de får tilskud fra staten.Forældrene skal betale et beskedent beløb om måneden for at få børnene på en privateller friskole. Der er også fripladser. Tilskuddet fra staten har været på 71% og VLAK regeringen har bestemt, at tilskuddet skal sættes op år for år, så det nu kommer op på 76%. Jeg har ikke kunnet finde ud af, hvorfor.Og mens vi så ned på privatskolerne i min barndom, så er det i dag omvendt, nu er der flere og flere forældre, der vælger privatskole til deres børn, mens folkeskolerne mister elever.GANSKE VIST skal alle skoler rette sig efter folkeskoleloven, og det hedder sig, at der er opsyn med de private og frie skoler, for når de får tilskud fra staten, skal samme stat være sikker på, at børnene lærer noget. Det er den ikke.Det viser sig, at den danske skoleordning har inspireret til muslimske friskoler, hvor det slet ikke er klart, om børnene får lært, hvad det vil sige at leve i det danske samfund.Ligesom danske forældre igennem årtier har kunnet sikre sig, at deres børn gik sammen med børn, der lignede dem selv, så gør nu de muslimske forældre nøjagtig det samme.Hverken for de danske børn eller for de muslimske er det godt for børnenes mulighed for at klare sig i det fremtidige danske samfund.ETHVERT SAMFUND har brug for, at den opvoksende generation får lært samfundets spilleregler, der blandt andet bygger på ligestilling og demokrati, men også på omgangsformer mv.I vore moderne stater er der meget lidt, der er fælles. Ni års fælles skolegang burde være et must, fordi børnene her kunne lære forskelle og ligheder og få et kendskab til, hvordan det danske samfund, som de vokser op i, fungerer.MÅSKE ER det nemmere at se, at det ikke går, som det er, når der oprettes muslimske friskoler, og der findes kritisabelt undervisningsmateriale.Så træder det tydeligt frem, at systemet kan misbruges, og at det er svært at kontrollere - også selv om det nu hedder ' skærpet' tilsyn.MEN I POLITIK plejer der at være en alliance, der får både venstre og højre side i Folketinget til at stå sammen om at beskytte privat/friskolelovgivningen. Helt uanset hvilke konsekvenser det får for samfundsudviklingen i dagens Danmark. Det ser heldigvis ud, som om socialdemokratiet er på vej væk fra den enighed. Jeg glæder mig til at se de konkrete udspil.Måske kunne alle partier i Folketinget i det mindste fjerne stigningen i tilskuddet til fri-og privatskolerne og gøre meget mere ved tilsynet.Privatskoler var et sted rige forældre sendte deres dumme børn hen.

WestMarket har nogle udfordringer.Og der må man kalde en spade for en spade,« svarer Steen Jensen, der overtog West-Markets direktørstol 25. april, når man beder ham ridse situationen op.Spaden er i madmarkedet WestMarkets tilfælde flere forskellige faktorer, men den tydeligste er nok i den ende af arkaden, der huser WestMarket, som vender ud mod Vesterbrogade i København.Planen var, at boderne her skulle være markedsstande med grønt, fisk, slagtervarer og oste. Men realiteten er nu - fire måneder efter åbningsdagen - at mindst otte stader har rullet skodderne for, og at ti står tomme. Forretningen kan simpelthen ikke løbe rundt.»Vi ved med krystalklarhed, at detailenden ikke fungerer,« siger Steen Jensen.Direktøren har den sidste måneds tid holdt møder med stadeholderne, hvor de forskellige problematikker er blevet drøftet. Meningen har været at få et overblik over situationen, skabe dialog og finde en retning: »Selvfølgelig er der problemer. Det er derfor, jeg er nødt til at sætte mig og høre, hvad de fortæller.Jeg har hørt mange af de samme kritikpunkter hele vejen igennem, og jeg siger ikke, at der ikke er noget at komme efter. Det ville jo være dybt utroværdigt. Men jeg har ikke været en del af den proces, der ligger før 25. april. Det har de forståelse for,« siger Steen Jensen.Flere stadeholdere, som Berlingske har været i kontakt med, har mistet store summer på drømmen om at blive en del af street foodeventyret på Vesterbro. En lejer har mistet over 400.000 kroner på mindre end fire måneder, og generelt har utilfredsheden over ledelsen været til at tage og føle på.Steen Jensen vidste godt, hvad han gik ind til.»Jeg har sagt ja til et job, hvor jeg vidste, at der ville komme bølger, der gik højt. Det er folks hverdag, det er deres skæbner, mange har investeret penge i det, og det skal man tage seriøst,« siger Steen Jensen.Flere har kaldt forløbet amatøragtigt, markedsføringen mangelfuld og rystet på hovedet over dårlig kommunikation og brandalarmer, der gik i utide.»Jeg kan godt se, at der har været problematiske ting i opstartsfasen, som man retrospektivt kunne have gjort anderledes, men sådan er det med alting. Og der er jo ikke nogen, der har siddet og truffet dårlige beslutninger, fordi de tænkte, det var en god idé,« siger Steen Jensen.Ifølge direktøren ligger opgaven nu i at de-finere, hvad WestMarket skal være i fremtiden.Det handler om DNA, indretning og udtryk, som lige nu er skrøbeligt, erkender han.»Vi går i gang med at ændre udtrykket herinde.Min egen oplevelse er, at boderne og standene er rigtigt spændende, men jeg synes ikke, det er et interessant sted at være, når man tager hele stedet i betragtning,« siger Steen Jensen.Planen er at ændre belysningen og indretningen.I går faldt en aftale med beboerforeningen ved siden af arkaden på plads, så ambitionerne for udendørsarealet kan blive indfriet.De indeholder petanque-baner, tomat planter og flere siddepladser og kroge. Markedsføringen skal være mere nærværende, og den døde detaildel skal gentænkes, fortæller direktøren.Desuden er det planen, at en DJ skal spille et par gange om ugen for at give liv til arkaden.Det handler om bundlinjen»Det skal være et sted, hvor man skal have lyst til at spise en bid mad til en billig penge, drikke et par sjusser og så drible ud i nattelivet klokken ti. Det er en proces, der kræver tid og økonomi.Men når man kan mærke, at noget er det rigtige og gør det ordentligt, så vender det,« siger Steen Jensen.Den krævede økonomi skal komme fra investorkredsen, der allerede har lagt et tungt million beløb i WestMarket. Men Steen Jensen forklarer, at de absolut også er indstillet på, at der skal ske noget. For direktøren ved godt, at der ligger et solidt stykke arbejde foran ham, og hvad nøglen til tilfredse stadeholdere er.»Mit job er at få ryddet op i alt det her og få noget kultur og historie ind i huset. Nu går det fra at være et bagudrettet arbejde til et, hvor vi kan kigge frem. Og det skal kunne mærkes på bundlinjen hos stadeholderne, for det er i sidste ende den, det hele handler om.« Steen Jensen overtog stillingen som West-Markets direktør efter Christian Kofoed.asmr@berlingske.dk Jeg har sagt ja til et job, hvor jeg vidste, at der ville komme bølger, der gik højt. Steen Jensen, direktør i WestMarket.
Lukkede stande, tab på hundredtusindevis af kroner og en vifte af børnesygdomme. Københavns nye mad-og spisemarked WestMarket har haft en rigtig svær start. Den nye direktør erkender, at der er problemer, men tror stadig på arkadens berettigelse.
Kun et stenkast fra Linse og resten af den velkendte familie fra Islands Brygge blev landets første Tiger-butik grundlagt af Lennart Lajboschitz og hans kone Suzanne i 1988.Dengang hed den bare ikke Tiger, men Zebra.Det ændrede sig i 1995, da familien skulle på sommerferie. For at gøre det nemt for sommervikaren, Lennarts datter, at holde styr på priserne, ændrede de priserne på samtlige varer til ti kroner. Og så var navnet nærliggende.Tiger var en familiedrevet virksomhed. Suzanne Lajboschitz var kreativ direktør, og sønnen Simon stod for konceptudvikling. Men det er slut nu. Butikkerne har skiftet navn til Flying Tiger Copenhagen, og de er ikke længere kun ejet af Lennart Lajboschitz og hans familie.I 2012 solgte de 70 procent af forretningen til den svenske kapitalfond EQT. En handel, der gjorde Lennart og hans familie ualmindelig velhavende. Så velhavende, at Lennart Lajboschitz ligger på en 64.-pladsen på Berlingske Business' liste fra 2016 over Danmarks rigeste med en formue på 1,7 milliard.I STEDET FOR at trække stikket og nyde milliardær-livet har den 59-årige Lennart kastet nogle af de mange skillinger over nye projekter. Et er dem er Absalons Kirke på Vesterbro i København, som han har købt og driver som et slags medborgerhus.- Jeg kiggede på mit liv. Hvad der betyder mest for mig. Det var min kone og mine børn.De har taget mig til steder, jeg ikke vidste eksisterede, og de har beriget mit liv.- Hvis vi kan få mennesker til at spise sammen og spille bordtennis sammen, møder de måske en, de vil have børn med. Vi vil være så tilfredse, hvis vi kan få det til at ske, har han fortalt til den engelske avis Evening Standard.Og med den filosofivar det nærliggende at skabe et fællesskab, hvor københavnerborgere kan være sammen på en anderledes måde.- Der er et uudnyttet potentiale og behov i vores samfund for i langt højere grad at socialisere os, være sammen med andre mennesker, møde nye venner, få en kæreste. Spørgsmålet er, om vi kan iscenesætte det sociale samvær på en anden måde, der gør, at det giver mere mening for os. Det er et område, som er helt vildt spændende at arbejde med for mig. Hvordan får vi ændret ved den kultur, der gør, at vi ikke kan tale sammen i S-toget? har han sagt han til Berlingske Business.OG MED DET SOCIALE som udgangspunkt har Tiger-bagmanden planer om at bygge lejligheder, hvor man kan komme hinanden ved. Til det har han for halvandet år siden købt Søkvæsthuset for 161 millioner og et tidligere hospital for sømænd, beliggende ved Orlogsmuseet på Christianshavn EN DEL AF FORMUEN er også gået til at støtte den jødiske skole, Carolineskolen, hvilket ifølge skolen har betydet, at de har kunne ansætte tre nye lærere. Det er ikke tilfældigt, at det netop er den skole, hvor Lennart Lajboschitz har lagt en pose penge. Han er selv jøde. Hans far var polsk asparges-sælger, der flygtede fra Polen under krigen, og hans mor var børnehaveklasselærer fra Sverige, mens Lennart er født i København. Han gik ud af skolen som 16-årig.- Jeg syntes, livet var meget mere interessant, har han fortalt til Evening Standard.Da han var 20 år, mødte han sin kone. De rejste sammen rundt i verden. Da de kom hjem, skulle de tjene nogle hurtige penge. De fandt et gammelt parti paraplyer, som de istandsatte og solgte på loppemarkeder.- Vi sagde til hinanden ' det her er så interessant.Vi må finde flere paraplyer og sælge dem', siger Lennart Lajboschitz til den engelske avis. Og så startede Tiger-eventyret.Lennart Lajboschitz ønskede ikke at lade sig interviewe, men han er blevet forelagt historien, som han har godkendt.Hvis vi kan få mennesker til at spise sammen og spille bordtennis sammen, møder de måske en, de vil have børn med.
DISCOUNT-KONGERNE.
De er en fast del af bybilledet. I forhutlede bunker ligger de og sover nede i smøgen ved Magasin. Jeg ser dem ved nedgangen til metrostationen på Kgs. Nytorv, foran Føtex med Hus Forbi-tasken og nede ved herberget om hjørnet fra min søns vuggestue. Forhutlede, tandløse, ildelugtende, berusede. De er byens hjemløse.Nogle gange tænker jeg over, hvordan de mon er havnet der, hvem de er, hvad deres historie er.En sjælden gang imellem køber jeg Hus Forbi. Men for det meste prøver jeg at ignorere dem. Måske fordi det giver et stik af dårlig samvittighed, at jeg ikke prompte lægger penge i hver eneste udstrakte hånd, når nu jeg selv har alt, hvad jeg skal bruge og mere til.Men hvad nytter mine penge? Ændrer de noget sådan for alvor? Afmagt erstattes af kynisme. Og så væmmes jeg. Mest over mig selv.Og tænker igen, at det er nemmere at lade som om, at de ikke eksisterer.Men det gør de. I den grad.Siden 2009 er antallet af hjemløse i Danmark steget med 23 pct. Og bag hver eneste af de forhutlede skikkelser gemmer sig en unik person med sin helt egen barske skæbnefortælling. Som vi sjældent hører om. For mange af os er de bare hjemløse. Folk, der ikke kan finde ud af livet. Og så længe vi ikke forholder os til dem som individer, er det langt nemmere for os kollektivt at ignorere dem.Netop derfor er TV-dokumentar-serien »52 dage som hjemløs«, der for tiden ruller over skærmen på DR1, så vigtig og øjenåbnende. I programrækken følger vi den 31-årige fotograf Toke, der forlader sin trygge tilværelse på Vesterbro med godt job, kæreste og barn for på egen krop at mærke livet som hjemløs i 52 dage. Det eneste, han har med, er hans kamera. Ingen penge, ingen mobil, ingen idé om, hvordan man overlever på gaden.Problemerne bliver hurtigt meget håndgribelige: Hvordan finder man et sted at sove? Hvordan skaffer man penge, så man kan få noget at spise? Man kan se, hvor meget Toke skal kæmpe med sig selv, da han tvunget af sult skal overskride den første grænse og begynder at rode i skraldespande efter pant. »Fuck!« siger han, mens en tåre presser sig på i hans øjenkrog. Øjeblikket efter bliver han overrasket over, hvor glad han egentlig bliver over at finde sin første øldåse. »Første krone tjent!« udbryder han begejstret. Efter tre timers flaskejagt har han dog stadig ikke skaffet penge nok til mad, og derfor er der kun én mulighed tilbage: At tigge.Projektet udvikler sig dog hurtigt fra at handle om Toke til i endnu højere grad at handle om de hjemløse, han møder på sin vej rundt i Københavns gader. Her løfter projektet sig for alvor, fordi vi her kommer helt tæt på nogle af de skæbner, som normalt aldrig kommer til orde. Vi ser deres menneskelighed, og vi ser deres forskellighed.Vi møder den tidligere junkie Theis på 33, der som noget af det første giver Toke et par helt nye sokker, han lige har skaffet. Hans ti år som hjemløs har tydeligvis sat sine spor, men han insisterer på sin værdighed: »Man må godt være lidt forfængelig, selvom man bor på gaden,« som han siger. Det er også derfor, han ikke render rundt i Hus Forbi-tøj.Og så er der den svenske stiknarkoman Elliot på 25, der har boet på gaden siden han var 16.Det er et hjerteskærende møde, der hurtigt udvikler sig til en form for venskab. Elliot er omsorgsfuld, sjov, intelligent og smerteligt bevidst om, at han hver eneste dag leger med døden, når han stikker nålen i armen for igen at forsvinde ind i heroin-fixets beskyttende boble af momentant velvære.På nogle måder er det oplagt at drage paralleller til et andet populært DR-eksperiment som »Alene i vildmarken«. Hvad sker der med os moderne mennesker, når vi ikke længere kan tage for givet, at vores basale behov er dækket. I »52 dage som hjemløs« er vildmarken bare erstattet af storbyjunglen -et mindst lige så barsk habitat, hvor man ikke bare skal kæmpe for penge, mad og et varmt sted at sove. Man skal også forholde sig til de uundgåelige følelser af skam og tab af værdighed og respekt, som følger med at befinde sig på bunden af det sociale og økonomiske hierarki.Alt det og meget mere viser »52 dage som hjemløs«. Så se den. Det er stærk, rørende, nuanceret og nødvendig public service-kost.Fordi det insisterer på menneskeligheden i os alle. Også dem på bunden.

Manden, som hele Danmark har set skide på gulvet i ' Den store badedag' og smide guldfi-sken Ole ud fra altanen i ' De frigjorte' runder trekvart århundrede på tirsdag 7. marts.Erik Clausen sidder ved køkkenbordet i lejligheden på Vesterbro, hvor han laver sine film.Til august kommer film nummer 15, ' Aldrig mere i morgen', som handler om en familie, hvor faderen - naturligvis spillet af Clausen selv - går bort.Tænk på i morgen- Da min mormor var 55-60 år, var hun en olding, der trissede rundt. Men kone er 70 og ser skidegodt ud, indleder Clausen vores snak om alder, pension, Donald Trump og danske politikere.Ekstra Bladet er taget på fødselsdagsvisit hos rebellen med sloganet ' hellere ægte storhedsvanvid end falsk beskedenhed', for at tale om udviklingen i USA og Danmark på den politiske scene, mens han bærer sin alder med optimisme.- Jeg nyder at lege ung, og jeg tænker ikke så meget tilbage.Jeg anbefaler, at vi skal tænke på i morgen og i overmorgen.Selv hvis du fylder 100 år, så tænk på i morgen. Og hvis du endelig tænker tilbage, så håber jeg, at du ikke ærgrer dig.- Folk er sundhedsfanatikere, fordi de er skidebange for at dø. Det kan jeg godt forstå, når du er 40.- Men det behøver du ikke være, når du er i min alder og fylder 75. Så behøver du ikke spekulere på det, fordi du ved, at din fremtid er meget kortere end din fortid.- Så alderen er også en frihed? - I min nye film er der en, som siger, at ' døden er mange ting, men også en befrielse'.- Jeg nyder min livserfaring.Det er det, den yngre generation kalder ældrebyrden. Jeg skal give dem ældrebyrde. Det hedder livserfaring.- Jeg har tænkt mig at blive 100 år. De unge vil ikke betale vores pension, så jeg har tænkt mig at blive 100 år bare for at irritere dem.- Nogle borgerlige politikere vil sætte pensionsalderen op, netop fordi vi bliver sundere. Er det så en god idé? - For min skyld kunne vi godt kigge på den hellige ko og skyde den. Men så skulle nogen arbejde kortere. Det bliver svært at administrere.- Så for mig lyder det småligt, at man vil kontrollere, om nogen har en fordel. Det ville være forfærdeligt, at man skulle gå rundt og nyde det i sin kolonihave.Og hjælpe svigermor med hendes nye køkken. Nej, lad os endelig lade livet være hårdt, lidelsesfuldt og surt som i gamle dage.- Lad os sætte tempoet lidt ned. Vækst - det lyder næsten liderligt, når en politiker siger det. Han udtaler og fraserer det, som han siger fisse. - Så du ville egentlig gerne sætte pensionsalderen op, men din mistillid til politikerne gør, at du ikke tror, at de ville kunne gøre det ordentligt? - Lad os ældre selv bestemme. Lad os sætte en kæmpe-elastik ind i pensionsalderen.- Folkesundheden har gjort, at vi kan arbejde længere. Men det skal ikke være på politikernes betingelser. Det skal være på dine egne.- Hvis du som cand. mag. i dansk får lyst til at køre lastbil i din alderdom, fordi du altid har drømt om det, så gør det da, for fanden.sahl@eb.dk Folk er skidebange for at dø Jeg nyder at lege ungJeg skal give dem ældrebyrdeFakta: OM FØDSELARENFødt 7. marts 1942, opvokset i Københavns Sydhavnskvarter.Gift med kunstneren Pernille Clausen, far til Emil og Louise.Uddannet bygningsmaler.Står bag og har medvirket i film som ' Midt om natten' (1984), ' Tarzan Mama Mia' (1989), ' Den store badedag' (1991), ' De frigjorte' (1993), ' Ledsaget udgang' (2007), ' Mennesker bliver spist' (2015) og ' Aldrig mere i morgen' (premiere 31. august 2017).
LIVSERFARING: Instruktøren, entertaineren, maleren, gøgleren og billedkunstneren Erik Clausen fylder 75 år, og rebellen fra Sydhavnen bærer sin alder med optimisme.
Der var ikke meget nyt i et stort interview, Venstres næstformand, finansminister Kristian Jensen, i går gav til Berlingske, hvori han igen hyldede globaliseringen og fastslog, at de danske og kristne værdier ikke trues af, om nogen bærer tørklæde, kalot eller kors.Holdningerne genfindes i bogen " I Danmarks tjeneste", som Kristian Jensen udgav, mens han stadig var udenrigsminister, kort før regeringen blev udvidet og omdannet.Men timingen af interviewet er politisk interessant: Udtalelserne fremsættes, netop som han skal til at forhandle om boligskatterne med både Dansk Folkeparti, Socialdemokratiet og De Radikale.De forhandlinger begynder i dag.Regeringen er også her under et massivt pres fra parløbet mellem Dansk Folkeparti og Socialdemokratiet, hvor Socialdemokratiet i går vendte tommelfingeren nedad til dele af regeringens udspil, fordi det begunstiger de rigeste boligejere mest.I den situation kan det virke besynderligt, at finansministeren giver et interview om behovet for at afskaffe grænsekontrol mellem Tyskland og Danmark, roser indvandringen af østeuropæisk arbejdskraftog dårligt kan få globalisering nok.For Dansk Folkeparti er det som at se en tyrefægter stå og svinge med den røde klud, kort før duellen skal til at begynde.Man kunne i går møde flere DFpolitikere på Christiansborg, som hovedrystende gav udtryk for, at Kristian Jensen nu nærmest lyder mere radikal end De Radikale.Med provokationen har han umiddelbart gjort det endnu sværere for sig selv at få en boligskatteaftale - i hvert fald efter de linjer, regeringen har udstukket.Måske har Kristian Jensen dog en ekstra livline, da Dansk Folkeparti hidtil har opfattet ham som en pragmatisk og fremkommelig minister.Det forlyder blandt andet, at som udenrigsminister optrådte han som " den venlige betjent", man kunne gøre forretninger med, mens daværende justitsminister Søren Pind (V) havde rollen som " den vrede betjent", Dansk Folkeparti havde meget svært ved at komme overens med.Men hvorfor så gå ud med den liberale globaliseringsprovokation her og nu? Det politiske rationale er, at Venstre reelt har opgivet at være med i kapløbet om de nationalkonservative vælgere. At der allerede er så rigelig konkurrence om dem mellem Dansk Folkeparti, De Konservative, Socialdemokratiet og Nye Borgerlige, at Venstre hellere satser på budskabet om åbne grænser og frihandel som vejen til velstand og fremgang.Det kan have appel til nogle af de vælgere, der er gået over til Liberal Alliance, og som er en af forklaringerne på, at Venstre står svagt i Folketinget for tiden.Kristian Jensens position som kronprins er efterhånden godt cementeret, men spørgsmålet er, om han kan føle sig så sikker i stolen, at han ikke behøver at tage hensyn til partiets strammerfløj i udlændinge-og retspolitikken.Udlændinge-og integrationsminister Inger Støjberg (V) har i dagbladet BT tidligere på ugen været ude i et skarpt angreb på flygtninge for at udvise " krævementalitet, griskhed og mangel på taknemmelighed." Baggrunden for de udtalelser var, at en familie fra Syrien har søgt om asyl i Danmark efter at været kommet hertil via familiesammenføring med en niårig datter, der allerede havde fået asyl.Angiveligt havde familien søgt om asyl, fordi man som flygtning har flere rettigheder - blandt andet til en bolig - end familiesammenførte personer har.Angrebet blev imødegået i dagbladet Information i går, hvor JuraRådgivningen på Vesterbro i København tog til genmæle på familiens vegne. Ifølge indlægget har familien på ingen måde udvist " griskhed", men har siddet en halv snes personer i en lille lejlighed uden mulighed for at få et andet sted at bo. I den situation har JuraRådgivningen rådet familien til at søge asyl, fremgår det.Sagen viser, at Inger Støjberg ufortrødent kæmper den nationalkonservative værdikamp, som dog næppe får stor opmærksomhed under Kristian Jensen som mulig kommende partileder.hoffmann@k.dk 
politisk analyse Venstres næstformand udfordrer på en række kernepunkter Dansk Folkeparti, netop som han skal til at forhandle en svær boligaftale. Det antyder, at Venstre reelt har opgivet kampen om de nationalkonservative vælgere.
Prins Henriks gudbørn, venner og repræsentanter for hans mange protektioner tager afsked med den afdøde prins mandag klokken 13 i Christiansborg Slotskirke, hvor han har ligget castrum doloris siden torsdag aften.Efterfølgende vil der være et arrangement i fløjlsgemakket på Christiansborg.I alt er der omkring 200 inviterede, oplyser kongehuset, der dog ikke ønsker at komme nærmere ind på, hvem der er blandt de udvalgte hverken til mindehøjtideligheden eller ved selve bisættelsen på tirsdag.Ekstra Bladet haft kontakt til en række af prins Henriks gode venner, der er blandt de særligt inviterede.Uendeligt tristBlandt dem er tidligere generalløjtnant Kjeld Hillingsø, hvis kone, Birgitta Hillingsø har været nære veninder med dronning Margrethe siden barnsben. Parret er blandt de venner, som har fejret nytår med regentparret i årevis.- Det er jo uendelig trist, men når man når op i min alder har man jo efterhånden prøvet det for mange gange, lyder det fra Kjeld Hillingsø.Hans venskab med prinsen daterer sig tilbage til dengang, Henrik endnu var en ung og ukendt fransk greve.- Dronningen spurgte min kone, om vi kunne gøre hende en tjeneste, og det kunne vi naturligvis - det gør man jo med venner. Tjenesten indebar at indkvartere en ung franskmand, som vi havde mødt før, men dengang vidste vi ikke, hvem det var. Eller måske vidste min kone, hvem han var - hun er lidt mere mistænksom. Han boede så hos os, og en anden ven hentede ham i sin bil og afleverede ham, så han kunne snige sig ind på Amalienborg, fortæller han om tiden før den kongelige forlovelse.Med fra startenSiden blev han og prins Henrik gode venner.- Du ved, hvordan det er, når man er gift. Der tager man sig jo af de venner, som ens kone slæber med hjem, siger han med et glimt i øjet og tilføjer: - Der var givet andre, som så mere til prinsen, men vi havde et særligt venskab, fordi vi havde været med fra starten så at sige.- Er der noget særligt, du vil savne ved prins Henrik? - Det hele, men særligt det at have en, som ringede op en gang imellem og sagde: ' Har du lyst til at...'. Det var som regel noget i naturen - ud at plukke svampe, ud at se på dyrene, vi tog også på jagt og fiskede også, men det var nu mest hans far, der var interesseret i det. Vi fiskede i Gudenåen.Huskede alle- Han interesserede sig meget for sine venner og huskede alle - og det blev han ved med. Også de gamle venner besøgte han, uanset hvordan de havde det. Folk der blev syge, de gamle hofdamer..Bisættelsen tirsdag ser ud til at være kun for de allernærmeste.De eneste gæster udover kongefamilien som Ekstra Bladet har kunnet verificere er statsminister Lars Løkke Rasmussen og formand for Folketinget, Pia Kjærsgaard.Prins Henriks protektionerAlbert Schweizer Komitéen Alliance Française De Allieredes Danske Våbenfæller Amatørsymfonikerne Blindes støttefond Danish-Chinese Business Forum Danish Heritage Society of Dickson Danmarks Bridgeforbund Danmarks Jægerforbund Danmarks Museum for Lystsejlads Dansk-Engelsk Selskab Dansk-Fransk Handelsunion Dansk Møllerforening Dansk Numismatisk Forening Dansk Petanque Forbund Danske Flyvere De danske Forsvarsbrødre i København Danske Garderforeninger i Udlandet Dansk Kennel Klub Dansk Korforening Dansk Vandskiforbund Dansk Vejhistorisk Selskab Dragonfonden EGV Etatsorkestret FN-Museet i Frøslevlejren Fonden for Nyborg Fæstning Foreningen af Officerer udenfor Aktiv tjeneste Frantz Schubert Selskabet Danmark Frøslevlejrens Venner H. C. Andersen Museets Venner Håndværker-og Industrimesserne Junior Chamber Danmark Fregatten Jylland Kjøbenhavns Amatør-Sejlklub Komitéen til Udlandsforeningers Kulturelle Samvirke Kongelig Dansk Aeroklub Københavns Akvarieforening Københavns Drengekor Københavns Rotary Klub Københavnske Soldaterforeningers Samvirke Landsforeningen af Polio-, Trafik-og Ulykkesskadede Landskomiteen til Renovering af Fredericia Vold Lion's Clubs International Malko Competition Miljø Fonden af 1989 NaturBornholm Ebbe Munck's Mindefond Nyborg Fugleskydningsselskab af 1801 Odense Forenede Skydeselskab Officersforeningen i København Ordenshistorisk Selskab Phuket Marine Biological Center Politikompagniernes Støtteforening Quercy Rail Regates La Croix Blanche Røde Kors The Royal Air Forces Association, Copenhagen Branch Scandinavian Festival of Music The Shanghai Conservatory of Music Société Huguenote Solistforeningen af 1921 Souvenir Francais Vesterbro Ungdomsgård Det Nationale Hestesportcenter Vilhelmsborg Veterantogscenter Fredensborg Kilde: Kongehuset.dk.jukr@eb.dk Der var givet andre, som så mere til prinsen, men vi havde et særligt venskab.Fakta: DELTAGEREFølgende forventes at deltage ved den særlige afsked med prins Henrik i morgen.Kjeld og Birgitta Hillingsø Ellen Hillingsø og Christoffer Castenskiold Erik Brandt Christian Kjær Fritz Schur Prins Pignatelli Grev Ditlev Knuth-Winterfeldt Enan Galaly Susanne Heering Joen Bille og Bente Scavenius Lensgreve Christian Lerche og lensgrevinde Inga Lerche Baron Frederik Wedell-Wedellsborg og baronesse Birgit Wedell-Wedellsborg Kirsten Schrøder Mette Mathiesen.
FØR BISÆTTELSEN: 200 deltager i et særlig farvel til prins Henrik mandag.
Juno the BakeryDet lille nyåbnede bageri Juno på Østerbro sætter en helt ny standard for bagerier i København. Det er åbnet af Emil Glaser, som var kok på Noma i seks år, før han altså sprang ud som bager. Udvalget er med vilje holdt relativt enkelt, men til gengæld er niveauet så højt, at man skylder sig selv et besøg. Især må kardemommesnurrer (25 kr.) og croissanter (24 kr.) blive en del af pensum på fremtidens bagerskoler.Hver morgen bliver her bagt morgensurdejsbrød og boller. Op ad dagen bliver der sendt tebirkes, rug-og knækbrød ud i butikslokalet, og der bliver bagt flere gange i løbet af dagen, så man altid kan købe friskbagt - hvis der altså ikke er udsolgt, som der ofte er, ligesom der tit er kø et stykke ned ad Århusgade.Hvad: Juno the Bakery Hvor: Århusgade 48, Østerbro Hvornår: Ons-lør kl. 7.30-18, søn kl. 9-15. Man-tirs lukket.MirabelleMirabelle er Michelin-kokken Christian Puglisis hjertebarn og stedet, hvor han kæmper for en økologisk profil samt naturgærede, økologiske kvalitetsbrød. Deres croissanter (28 kr.) er bagt på surdej og smør, og generelt er her fokus på det gode, gedigne håndværk. Mirabelles surdejsbrød hæver 24 timer og er bagt med økologisk ølandshvede dyrket og malet på Kornby Mølle 30 km fra bageriet. Mirabelle er faktisk mere end bare et bageri. Man kan også spise hjemmelavet pasta, ost og charcuteri her.Hvad: Mirabelle Hvor: Guldbergsgade 29, Nørrebro Hvornår: Alle dage kl. 7-18.Andersen &amp; MaillardKaffe-, kage-og brødfans har fået ny destination på Nørrebrogade.Her har dessertkokken Milton Abel, der tidligere har arbejdet på Noma, åbnet Andersen &amp; Mailllard, som har til huse i en tidligere bank, som er blevet ombygget til et kombineret bageri og kafferisteri. Navnet Andersen kommer fra en af de andre ejere, Hans Kristian Andersen, som tidligere har været hos Copenhagen Coffee Lab. Andersen &amp; Maillard er et regulært kagemekka, og man kan ved selvsyn opleve, hvordan en af verdens bedste dessertkokke tryller.Foruden kage kan man få kaffe, der bliver bagt surdejsbrød og croissanter i forskellige udgaver (blandt andet med espresso glaze), og her er paninis på briochebrød i både kødog vegetarudgave.Hvad: Andersen &amp; Maillard Hvor: Nørrebrogade 62, Nørrebro Hvornår: Alle dage kl. 7-19.BrødflovBrødflov er et gammelt ord, der betyder at være sulten. Siden 2013 har det også været en dygtig bager på Frederiksberg. Hos Brødflov gør man sig umage og udvælger råvarer af højeste økologiske kvalitet - som derudover bliver pakket i biodynamisk emballage. Alt brød, der kommer ud af ovnen her på Falkoner Allé, er bagt med surdej, der giver brødet en bedre smag, aroma og struktur end ved brug af gær. Brødflov har også butik på Christianshavn Torv og i Tivoli Food Hall.Hvad: Brødflov Hvor: Falkoner Allé 36, Frederiksberg Hvornår: Man-fre kl. 6-19 og lør-søn kl. 6-18.Bageriet BrødHos Brød på Enghave Plads bliver de t rustikke brød og de tunge boller bagt i butikken. Helt særlig er deres kanelsnegl, som folk ofte vender tilbage til. Alle brød og kager er økologiske, og på hver enkelt type af bagværk er et lille skilt, hvor man kan se, hvilke råvarer der er brugt. Man skal heller ikke snyde sig selv for de velbagte surdejsbrød. Hvad Bageriet Brød Hvor: Enghave Plads 7, Vesterbro Hvornår: Man-fre kl. 7-18 og lør-søn kl. 7-17.raks@berlingske.dk 
Giv os i dag vort daglige brød. At bage er blevet en kunstform, hvor æltemetoder, kornsorter og hævetider spiller en afgørende rolle. AOK guider her til en håndfuld lækre bagerier i København.
Trods tyveriet af en af verdens dyreste vodkaer var det en tilbagelænet café-og vodka-museum-ejer Brian Ingberg fra Café 33 på Vesterbro, som Ekstra Bladet mødte i går. Han taler i telefon, men vinker hilsende og byder sågar på en kop kaffe.- Det er pisse-ærgerligt, og det er en rigtig træls måde, det er sket på, siger Brian, da han er færdig på telefonen.- Hvis de havde brudt døren op, så havde vi fanget dem med fingrene i dåsen, men de havde en nøgle og vidste præcis, hvor alarmen sad, så noget tyder på, at de enten var instrueret eller har haft deres gang her i caféen.Mens de havde nøgle til både gitterdøren og inderdøren, måtte de bryde døren ned til selve vodkaen op.Lånt flaske- Det er en flaske, jeg har lånt af en lettisk vodka-entusiast.Han har selv en stor vodka-samling, men den er ikke nær så stor som min, så han mente, at en af verdens dyreste flasker skulle stå hos mig.Brian Ingberg insisterede på, at hvis flasken skulle stå hos ham, så skulle det være for altid og ikke kun i en periode, så ejeren, den lettiske Leonard F. Yankelovich, tilbød Brian at købe den. Det var dog ikke aktuelt, så Brian affandt sig med, at det nok ikke kom til at ske, men en dag skete der noget alligevel.- Jeg er lige kommet hjem fra Dubai, da Leonard ringer og spørger, om jeg er i caféen, og det bekræfter jeg - kort tid efter kommer en fremmed mand ind ad døren, stiller den gyldne flaske Russo Baltique på bordet og siger, ' jeg skulle hilse fra Leonard', før han smutter igen.Dukker op igenVodkaen er den eneste af sin slags. Flasken består af tre kilo guld og tre kilo sølv og vejer otte kilo. Den er prydet med læder og emblem fra den første Monte Carlo-bil og hvidguld fra den russiske zar, men netop det, at den er så sjælden og så værdifuld, kan være det, der gør, at den dukker op igen.- Den skal nok blive fundet - den er i hvert fald umulig at komme af med. Ingen vil røre ved den, så de kan lige så godt komme tilbage med den, den mangler på hylden, siger Brian.- Det er virkelig irriterende.Jeg er knyttet til min samling, flaskerne betyder noget for mig, så jeg håber snart, at den bliver fundet igen - og det tror jeg ærligt talt også, at den gør.Deler optimismenDen optimisme deler Russo Baltique-flaskens rigtige ejer.- Sådan en flaske kan ikke sælges. Det er et fåtal, der kan købe den, og de, der kan, vil nok tænke sig om en ekstra gang, nu hvor hele verden ved, at den er stjålen, siger Leonard F. Yankelovich.- Der er folk, der leder efter den allerede, og jeg er sikker på, at politiet i Danmark snart vil sørge for, at røverne sidder i et af jeres yderst komfortable fængsler.Ikke bedste kvalitetSelv om prisen kunne hentyde til, at det skulle være en af de bedste vodkaer i verden, så er det ifølge Brian Ingberg, der har smagt den, ikke rigtigt.- Den smager udmærket, men der er mange andre vodkaer, jeg synes smager bedre.Det, at det er den eneste af sin slags, og det, at flasken er lavet af de materialer, er med til at trække prisen i vejret.asm@eb.dk Den skal nok blive fundet - den er i hvert fald umulig at komme af med.
' FLASKE' AF GULD OG SØLV: Ejeren af vodka-museum er ærgerlig over tyveri, men han håber, at vodka til otte millioner dukker op igen.
KL. 7.00: MINE TRE DRENGE VÆKKER mig ved at hoppe og danse i sengen, fordi de vil have pandekager. 
Københavns nye kulturborgmester ville aldrig have lukket Papirøen, og så er han til bæredygtige jeans, økologisk mad og stærke drinks på en travl lørdag. 
Hvis man bare er den mindste smule engageret i musik, er 14. november en af de dage, hvor kabalen ikke går op, og jeg får deja-vu til en musikbugnende dag på Roskilde Festival.På en ganske almindelig, mørk tirsdag i november kommer Queens of the Stone Age forbi Forum på Frederiksberg.Med en af rockens sejeste antihelte i den rødflammende Josh Homme som naturligt omdrejningspunkt har Queens of the Stone Age gennem tyve år været et af de bedste livenavne, man kan støde på.Hvis man altså kan lide rock. Af den grynede og hårdtslående slags.Der er ikke helt enighed i fanbasen om, om samarbejdet med Mark Ronson var en god idé på det seneste album, ' Villains', men hvis de først griber ned i posen og spiller sange som ' Little Sister', ' Go With The Flow' og ' No One Knows', er der gode chancer for, at der falder puds ned fra den gamle cykelhal.I DR Koncerthuset er der dobbelt op på gode koncertmuligheder. I den store gyldne koncertsal spiller Jason Isbell sine countrysange om ikke at ville dø på et Super Motel, om den hvide mands byrde i de racistisk prægede sydstater og om dengang, han satte flasken fra sig for sidste gang. Få countrysangere har en stemme med så gribende en klang.Lidt det samme kan man sige om Perfume Genius' lysende dramastemme, der indtager Studie 2 i DR Koncerthuset.Eller Mike Hadreas, som Seattle-sangeren egentlig hedder. Han har også formet sine sange efter personlige erfaringer.Med at vokse op som queer i ærlige sange om seksualitet, homofobi og vold.Først som fortvivlende bekendelser over et sagte klaver, siden som en synthvulkan af melodisk pop og atmosfæriske forstyrrelser. Styret af en Hadreas, der for længst har taget kommandoen over sit liv, identitet og omgivelser: »Don't you know your queen? /Gleaming /Wrapped in golden leaves /Don't you know me?«. Et andet spillested, der holder happy hour med to koncert, er Vega. I den store sal er der hiphopfest med en af boombap-rappens arvtagere, Joey Bada$$.Han er fra Brooklyn, og mens de fleste andre unge rappere dyrker mumlestilen, tågede lyde og trap-rytmer fra Atlanta, har Joey Bada$$ kærlighed til klassiske hiphop-dyder som skarpe linjer mellem rim og rytme. Det er lyden af hiphoppens gyldne æra, bøllehat og asfalt.Det skal nok sætte ild til løjerne under Vegas balkoner.Mere afdæmpet og særegen er Moses Sumney. En musikalsk enspænder fra Los Angeles, der indtager Vegas lille sal med sine kosmiske sange om ensomhed og blå toner. Langsomt, smukke soulsange i ambiente landskaber.Moses Sumney er modgift i en tid, hvor alle kigger forpustet ned på deres telefoner og swiper til højre og venstre for at følge med og måske finde sig selv i det kulturelle hækkeløb, som 2017 også er. Sumney synes hævet over det og har bygget sin egen spirituelle ufo, som han lander på Vesterbro.Til sidst er der Jazzhouse. Altså det, der snart bliver til gamle Jazzhouse. De folk, der kører stedet nu, rykker nemlig videre til Global med deres åbne sprængning af genrer, improvisationer og flydende musikalske grænser. Ind rykker folkene fra Bremen Teater, der uden jazzstøtte og forpligtelser skal genopfinde stedet som et nyt Jazzhouse. Eller hvad de nu vil kalde det næste år.Det gamle Jazzhouse slutter meget passende med en John Maus-koncert.Maus er ikke på nogen måde traditionel jazz. Han er mere avantgardistisk pop.Men skulle han falde over noget jazz, der kan bruges i hans musikalske tørretumbler, så ryger det med. Ved siden af kabaret, punk, horror-filmmusik og 1980' ersynth-pop.John Maus er en excentriker, der både filosoferer videre på Theodor Adornos musikteorier og samtidig holder af et uafrysteligt godt pop-hook. Et bedre sammenstød mellem alle musikalske bølger kan det forandrede Jazzhouse næsten ikke sige farvel med.Spørgsmålet er bare, om du slutter i Jazzhouse eller begynder der.Der er nok at vælge imellem, og chancerne for en episk koncerttirsdag er gode.simon.lund@pol.dk 
Der findes uger, hvor der ikke sker en dyt. Og så er der enkelte dage, hvor alting skvulper over med koncerter overalt. Sådan en dag er det på tirsdag.
HAN Shandler: »En skøn tur på Memory Lane: Raymond Chandler skrev syv romaner: The Big Sleep, 1939 (Den lange søvn); Farewell My Lovely, 1940 (Farvel min elskede); The High Window, 1942 (Det høje vindue); The Lady in the Lake, 1943 (Kvinden i søen); The Little Sister, 1949 (Lillesøster); The Long Good-bye, 1953 (Det lange farvel); Playback, 1958 (Blindebuk). De handler alle om den hårdkogte detektiv Philip Marlowe og hans hårdkogte meriter i hårdkogte Los Angeles, Californien. De blev alle klassikere og dannede skole i kriminallitteraturen, og det gør de stadig. De første danske oversættelser udkom 1942-1959; genudgivet i adskillige oplag, og senest er de alle blevet genudgivet i 2013. Hvis man vil have alle de sproglige finter og finesser med, bør man læse romanerne på amerikansk. Dan Turèll var stærkt begejstret, og lagde ikke skjul på, at hans 12-binds »Mord-serie« var inspireret af Chandler, og at hans hovedperson var en Vesterbro-kopi af Marlowe. Jeg ved ikke, om man ligefrem kan påstå, at Turèll fik Chandler og kriminallitteraturen kanoniseret.Men han fik i hvert fald udgivet Raymond Chandler: Udvalgte breve i Gyldendals Kulturbibliotek nr. 17, 1990, og skrev selv forordet. Redaktøren hed dengang Villy Sørensen. Og som det fremgår af anagramcitatet handler et af brevene om Chandlers syn på kriminalromanen. Hvis man vil vide mere om det, kan man læse Chandlers berømte essay ' The Simple Art of Murder', 1950 (' Mordets enkle kunst', Perspektiv nr. 5, 1964). Med højagtelse.« Jyden Ane: »Hej Thor! Trods - når jeg selv skal sige det - ihærdig efterforskning og hæderligt detektivarbejde er det ikke lykkedes mig at finde frem til, hvem brevmodtageren Mr. Sandoe egentlig er - eller var. Altså udover at han har givet brevskriveren anledning til at udfolde sit syn på årsagerne til kriminal-og detektivhistoriens sørgelige status hos litteraturanmelderne. Det nærmeste jeg kom i min efterforskning på Mr. Sandoes identitet, var et Google-hint til Waage Sandøs rolle som IP i ' Rejseholdet'! Selvom det lugter lidt af fisk, må hintet vel nærmest betragtes som ' a red herring' i denne sammenhæng. Sagen om Mr. Sandoes identitet henlægges derfor for mit vedkommende som uopklaret... Men forfatter og titel, der gemmer sig bag anagrammets kriminelle handling ' Veteranudvalg lyncher borddame', fik jeg dog afsløret som Raymond Chandler: Udvalgte breve.« Chefens fars hornist: »Hej Thor. Mr.Sandoe kan emnet taget i betragtning kun være James - udgiver af Lord Peter-bøgerne og mange andre. Stilen antyder en alder på brevet på mindst 50 år og brevskriveren må være amerikaner. Hvis man så fjerner bogstaverne ' breve og udvalg' er det nemt at finde forfatteren: Raymond Chandler. Og hans udvalgte breve er udgivet i Danmark af ingen ringere end Onkel Danny. Og så er jeg i øvrigt enig. Tema og plot er ret ligegyldige størrelser uanset genre. Det, der giver litterære oplevelser, er det omhyggeligt konstruerede gode sprog (men bed mig ikke om at definere hvad det så er).« Andre gode svar kom fra Hans Bendix Pedersen, Kirsten Berntsen, Marianne Bertelsen, Luregople, Perlens Erot, Anne Brier Mai, Miss Elena Hussnob, Erik T. Bilsky, Johan Schlichtkrull og Hvasse Gertrud, Matador.Hvilket navn og hvilken titel kan udledes af »Straffefangen Loulou Øjesten«? »Inden stuepigen havde tændt op hos dem næste dag, eller solen havde fået magt over en kold, mørk januarmorgen, lå Marianne kun halvt påklædt, på knæ ved en af vinduesbænkene for at udnytte det svage lys, der var, og skrev så hurtigt, som en stadig tåreflod ville tillade. Det var i denne stilling, Elinor fik øje på hende, da hun blev vækket af hendes tilstedeværelse og hulken, og da hun havde iagttaget hende et øjeblik i tavs bekymring, sagde hun i det mest hensynsfulde, blide tonefald: ' Marianne, må jeg have lov at spørge...'«.
Anagram 264. »Inden stuepigen havde tændt op hos dem næste dag, eller solen havde fået magt over en kold, mørk januarmorgen, lå Marianne kun halvt påklædt, på knæ...«.
Enhver dansk by har traditionelt blandet funktionerne bolig og erhverv.Snedkermesteren, tømrermesteren, glarmesteren, møbelpolstreren, den lille bilmekaniker eller malermesteren holdt til i baggårdene i både store og mindre byer. Og især en stor by som København har ved gennemgribende og tiltrængte baggårdssaneringer trængt de mindre erhvervsdrivende ud af baggårdene de fleste steder. Selvom de dog ganske få steder får lov at overleve endnu.I for eksempel Valby, på Vesterbro og på Nørrebro, men sandelig også kun få steder.Det blev farvel til småerhvervene og god dag til dejlige, grønne, rekreative gårdmiljøer mange steder. Men kunne man ikke have beholdt bare nogle af småerhvervene alligevel? Jeg mener, jo! I nye boligbebyggelser er det utænkeligt at kunne finde en mindre erhvervsdrivende i samspil med boligblokkene.De er pist væk, uønskede og langt væk fra dem, der skal bruge en håndværksmester.Det er blevet kønsløst og ret ensformigt. Bevar os, der er mellem de oftest tætliggende boligblokke skabt grønne områder, men de ligner på mange måder hinanden alle steder. Jeg har skrevet om det før, og jeg gør det gerne igen.De ligger alt, alt for tæt, de nye boligblokke. Griskhed er det, der først falder mig ind, når jeg observerer, hvor tæt man tillader sig og får tilladelse til at udnytte de få eksisterende byggegrunde til langt over det, der burde være det tilladelige. Det ses især i det nye Carlsberg-boligbyggeri, på FLSmidth-grunden, i Ørestad og i Nordhavnen i København. Du milde himmel, hvor er det tæt. En beboer i en blok kan række hånden ud ad vinduet og næsten nå hånden på genboen, der også rækker ud ad vinduet.Overudnyttelse af en mulighed.Griskhed! Så plads til blandet erhverv mellem boligerne er utænkeligt.Der skal være plads til 1000 nye københavnere hver måned, så det er bare med at klø på og så forvente, at håndværksmesteren finder sig til rette et andet sted, langt væk, ude i de egentlige industrikvarterer. Det bliver kedelige og uinspirerende boligbyer med ringe parkeringsforhold og langtfra det, vi har kendt tidligere, blandingsbyer.Er man heldig, så får man allernådigst tildelt en café eller en Netto, men så heller ikke mere. En bager hører absolut til sjældenhederne i de nye anonyme boligbyer.Kunne man ikke gøre det bare lidt bedre? Og gerne med huslejer, der er til at betale for både boligfolket og erhvervene? At skulle betale minimum 15.000 kroner om måneden i leje af en mindre bolig med køkkenalrum er jo ikke muligt for hvem som helst. Det bliver de velstilledes ghettobyer, hvor politimanden, sygeplejersken eller skolelæreren aldrig får muligheder for at slå sig ned. Alment boligbyggeri i de nye boligbyer er stort set ikke-eksisterende. Trist og kedeligt.Og hvad gør man ved det? Råber politikerne op! Hjælper det? Nej, normalt overhovedet ikke. Selv ikke nu, lige op til en kommunal valgkamp.Trist, ja, ligefrem skammeligt.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Der er ikke længere plads til snedkeren, glarmesteren eller malermesteren i " baggårdene" i de nye boligbyer. Det er en trist udvikling.
Det er særligt vest for Storebæltsbroen, at Rosalinde Mynster kan mærke, at tv-serien ' Badehotellet' har gjort hende til et kendt ansigt.Med sin rolle som Fie i den populære TV2-serie har den 27-årige skuespiller for alvor vundet de danske tv-seeres hjerter, men allerede i 2008 lærte Filmdanmark hendes navn at kende i forbindelse med filmen ' To verdener'. Nu er Rosalinde Mynster aktuel i Eugène Ionescos absurde klassiker ' Enetime' på Teatret ved Sorte Hest på Vesterbro i København.Trods sit folkelige gennembrud insisterer Rosalinde Mynster nemlig på at spænde bredt. For i det spænd ligger friheden og mulighederne, mener hun.»Der er så mange i den her branche, som ender med at blive slave af, at der er en telefon, der skal ringe. Hvis telefonen ikke ringer, kan du ikke få lov til at spille og arbejde. Så kan du ikke få lov til at udleve din drøm.Har stiftet sit eget teaterselskab Det er det brutale ved faget. For at udleve din lidenskab er du afhængig af, at nogen inviterer dig ind i en produktion, og der har jeg det bare sådan lidt: ' Det gider jeg ikke. Jeg gider ikke, at andre skal bestemme det',« siger Rosalinde Mynster og slår med et grin en knyttet næve i bordet.Af samme grund har hun også stiftet sit eget teaterselskab, der laver politisk og aktivistisk kunst. Herfra pendler hun i øjeblikket mellem optagelser til ' Badehotellet', egne projekter og sene forestillinger på ' Enetime'.Rollen som eleven i ' Enetime' sagde Rosalinde Mynster ja til, inden hun havde læst manuskriptet.Hun kendte i forvejen til Eugène Ionesco og var svært begejstret for hans arbejde.»Noget af det, jeg elsker allermest at arbejde med, er det absurde teater, fordi det er sindssygt svært på en sjov måde. Du skal som skuespiller ikke leve op til realisme, som kan være enormt begrænsende og kedeligt.Vi ved jo godt, hvordan verden ser ud, så hvorfor skal vi hele tiden gentage den i underholdning,« siger Rosalinde Mynster.Det kræver modHun peger på, at mulighederne som skuespiller i absurde stykker er nærmest uendelige, og det kræver mod at gå ind i.»Der er ikke noget facit, hvilket føles som en enorm frihed, men samtidig bliver man lidt bange for den frihed, fordi hvad skal man så vælge,« siger hun med et grin.Afvekslingen mellem de store produktioner, det intime teater og de eksperimenterende projekter er dog den helt rigtige cocktail for hende.»Det kan godt blive luksusagtigt at have en hovedrolle på en stor produktion, som jeg tjener rigtig fint på, og hvor der er en masse mennesker til at hjælpe mig på alle mulige måder.Det er nogle meget forskellige ting, jeg laver, og det er en sportsgren at kunne veksle imellem dem, men jeg synes, det er godt, fordi det gør mig til et fleksibelt menneske og giver mig noget jordforbindelse,« forklarer Rosalinde Mynster.Hendes kalender er fyldt med optagelser, prøver og forestillinger et år ud i fremtiden, og en del af hendes forklaring på hendes succes er, at hun selv tager ansvar.»Jeg har været sindssygt privilegeret, men det er nok også, fordi jeg har lavet den spændvidde mellem det kommercielle og det helt smalle.Men jeg er også hårdtarbejdende på den måde, at jeg altid sætter ting i gang selv. Men skal være sindssygt heldig i denne branche, men man skal også være insisterende.« / ritzau/ ' Enetime' spiller i København frem til 2. december.'' Noget af det, jeg elsker allermest at arbejde med, er det absurde teater, fordi det er sindssygt svært på en sjov måde. Du skal som skuespiller ikke leve op til realisme, som kan være enormt begrænsende og kedeligt.
INTERVIEW Det folkelige gennembrud kom for alvor med ' Badehotellet', men Rosalinde Mynster vil mere end det populære.
Jeg kommer slæbende med min cykel ned ad Istedgade. Låsen har sat sig fast, og det går uendelig langsomt mod cykelsmeden. Jeg passerer stofindtagelsesrummet Skyen. Og tre mænd - høje, tatoverede og med narkotågede blikke - står i døren.De går efter mig og råber mig an: »Hey du der! Hey!«. Jeg svarer ikke. Går bare hurtigere, men stadig for langsomt til at slippe væk.Da de er lige bag mig, vender jeg mig om med min taske knuget til kroppen. Den ene af mændene trækker en stor stålsaks frem. Og jeg ærgrer mig pludselig gevaldigt over, at jeg kun er nået til blåt bælte i karate. »Er cyklen din?« spørger han. »Ja. Jeg stjæler den ikke.Låsen har sat sig fast,« svarer jeg spagt. »Skal du bruge den igen?« spørger han. Jeg ryster på hovedet.Han sætter sig på hug og stikker saksen i låsen, vrider den voldsomt rundt og splitter den fuldkommen ad. »Det var så lidt,« siger han og gør en slags honnør, inden jeg får sagt et ord. Så går han med sine venner tilbage til Skyen.Jeg husker ikke, hvornår jeg senest har været så bange og indser flovt min egen fordom. På vej hjem køber jeg en sixpack øl og genfinder manden med saksen ved hovedbanen.»Tak for hjælpen,« siger jeg og rækker ham øllene. »Det havde du ikke behøvet,« svarer han. »Jeg drikker ikke alkohol, det er skidt.Men lidt småpenge havde ikke været af vejen.« Jeg giver ham, hvad jeg har i min pung, rækker øllene til hans venner og går videre, mens jeg tænker over, hvad det egentlig er, jeg, samfundet og især politikerne har gang i. Det er jo ikke kun mig. Mange frygter eller foragter dem, der lever på bunden - de hjemløse og især narkomanerne, drankerne og de prostituerede.Hvorfor ved jeg ikke. De skader vel sjældent andre end sig selv.For et år siden flyttede jeg fra Frederiksberg til den rå ende af Vesterbro, og jeg har endnu ikke haft reel grund til at føle mig mere utryg. Tværtimod. Jeg oplever et fællesskab takket være flere af de stofbrugere og hjemløse, jeg fysisk nu er tæt på. Vel larmer de og tisser ved min opgang. Men de var der jo først - og har indtil videre kun vist venlighed. Venlighed når de ønsker min kæreste og mig en god dag. Og venlighed når vi med min kærestes datter på 5 år skal gennem deres påvirkede forsamling ved hovedbanen. »Pas pååå, der kommer et baaarn,« varsler de hinanden, mens de med viftende arme gør plads, som var hun dronningen selv. Når man overhører deres diskussioner, handler de desuden næsten altid om etik og moral.Om at en aftale er en aftale. Og om at man skal give de penge tilbage, man låner og ikke skal stjæle, men opføre sig ordentligt.Imens samfundets bund har travlt med at fastholde grundlæggende værdier, har regeringens top til gengæld travlt med at slippe dem. Slippe dem ved at skærpe straffen for tiggeri til 14 dages fængsel. Og ved at sniffe sig høj på magt, rode med bilag og skattemilliarder og løbe fra internationale og lokale aftaler: Til trods for at 25 pct. af landets stofbrugere og hjemløse lever i København, har regeringen f. eks. i 2017-satspuljeaftalen sløjfet den særordning på 58 mio. kr., som kommunen ellers havde til at skaffe sovepladser, stofafvænning og anden hjælp til udsatte. Det er dårlig stil, især når reduktionerne i kontanthjælpen i forvejen gør det svært for dem at betale en bolig.2018-satspuljeforhandlingerne starter om lidt. Og jeg lover at gøre honnør for regeringen, hvis den returnerer de 58 mio. kr. Honnøren bliver dog næppe aktuel. For regeringen måler ikke samfundet på, hvordan det behandler sine svageste. Den måler det på, hvordan det behandler sine stærkeste.Det er værd at frygte. Desværre er det bare ham med saksen, som jeg frygtede. Ham, som vi dømmer.Og ham, som fik mig til at tænke over det.Mange frygter eller foragter dem, der lever på bunden - de hjemløse og især narkomanerne, drankerne og de prostituerede.Hvorfor ved jeg ikke. De skader vel sjældent andre end sig selv.
Den røde tråd.
Dar Salims vej til skuespilfaget gav ikke sig selv.Han kom som syvårig til Danmark med sine forældre, der var flygtninge fra Syrien. Han voksede op på Amager ved Urbanplanen i et arbejderklassemiljø, hvor de fleste unge blev hængende, fordi de ikke kendte til andre muligheder end dem, de mødte i familien og lokalområdet.Men Dar Salim havde et godt hoved, og som 12-årig fandt han en sport, som han havde talent for.Han begyndte at dyrke karate, og da han var 15, fik han sort bælte og blev tilbudt en plads på ungdomslandsholdet.»Det betyder sindssygt meget at mærke, at man er god til noget. Så hører man pludselig til et sted i verden,« har han sagt i et interview i Jyllands-Posten.Efter studentereksamen kom han i Livgarden, hvor han lærte at tage ansvar. Da han skulle vælge uddannelse, blev det ved en tilfældighed som pilot. Han knoklede i tre måneder for at skaffe de 100.000 kr., som han skulle skaffe til den private pilotskole i Roskilde, og da han havde fået sin eksamen, arbejdede han i seks år som pilot, bl. a. for et stort engelsk selskab, hvor han fløj store passagerfly som Airbus 320.At han blev skuespiller, var - i en vis forstand - en tilfældighed. Han skulle følge en ven til en casting, og der blev han selv tilbudt en gæstehovedrolle i tv-serien ' Forsvar', hvor han spillede sammen med Paprika Steen. Derefter brændte han for faget og begyndte at tage timer hos en privatlærer.Om miljø og muligheder»Jeg har været skuespiller, siden jeg var barn, fordi jeg har skullet tilpasse mig og lære at interagere i miljøer, jeg ikke forstod. En kamæleontendens, der hjalp mig til at tale med folk i forskellige samfundslag,« sagde Dar Salim til Jyllands-Posten.I dag er han kendt fra roller som fotografen Bo i tv-serien ' Dicte' og den retlinede formand for Miljøpartiet i tv-serien ' Borgen'. Han er meget nærværende og troværdig som skuepiller og får - trods sine syriske rødder - roller, som ikke er knyttet til hans etniske baggrund.Hans talent er så stærkt, at han også har roller i udlandet. En af hans næste opgaver bliver hovedrollen i en ny tv-serie, ' Kriger', som sendes næste år på TV2.En gammel drengedrømI et interview i Berlingske tidligere på året fortalte Dar Salim, at hans valg: At komme i gymnasiet, arbejde i Livgarden og blive pilot, ikke var særligt bevidst: »Jeg havde ingen specifikke forestillinger om, hvad jeg ville med mit liv. Idéen om at blive pilot var måske nok en gammel drengedrøm, men det var ikke et specifikt mål, jeg satte mig. Det var jeg slet ikke i stand til. Når man vokser op i det, jeg vil kalde for et meget begrænset nærmiljø, så ser man typisk kun det, der er lige omkring én.For mit vedkommende var hele min verden inden for Tingvej og Brydes Allé. Jeg anede ikke, at der overhovedet var andre muligheder, jeg vidste kun, hvad der foregik i MIN verden. Min pointe er, at det er svært at visualisere, hvad man vil med sit liv, hvis der ikke er nogen, der viser dig nogle muligheder og fortæller dig om det.«.ma@berlingske.dk Fakta: DAR SALIMDar Salim er født 18. august 1977 i Bagdad. Opvokset på Amager.Han har sort bælte i karate, taget studentereksamen, været i Livgarden og er uddannet trafikpilot.Debuterede i tv-serien ' Forsvar'. Han fik sin spillefilmsdebut i ' Gå med fred, Jamil' (2008).Han har bl. a. medvirket i tv-serierne ' Dicte', ' Broen' og ' Borgen' og spillefilm som ' Underverdenen', ' Kapringen' og ' Krigen'.Han har også en karriere i udlandet og har haftroller i tv-serier som ' Tatort' (Tyskland) og ' Game of Thrones' og filmen ' Exodus' (USA).Dar Salim bor på Vesterbro sammen med sin seksårige søn Zidane, som han har med filmproduceren Meta Louise Foldager.
40 ÅR I DAG Dar Salim smed pilotuniformen og blev skuespiller med markante roller, bl. a. i tv-serier som ' Borgen', ' Broen' og ' Dicte'. Og så var han med i første sæson af ' Game of Thrones'.
Det er en god måde at få øget trafiksikkerheden på. Så hvorfor vente? Det spørgsmål stiller Aarhus' teknik-og miljørådmand Kristian Würtz (S) og hans kollega i København, teknikog miljøborgmester Morten Kabell (EL), De opfordrer transportminister Ole Birk Olesen (LA) til at gøre det lettere for kommunerne indføre lokale zoner med fartgrænser på 40 eller 30 km/t.Zoner med lav fart kan være med til at skåne samfundet for de alvorligste trafikulykker med svære personskader.For tre år siden fremlagde eksperter, kommuner og organisationer et forslag, der skulle gøre det lettere for kommunerne at oprette områder, hvor indbyggerne beskyttes mod alt for hurtigt kørende biler.Daværende transportminister Pia Olsen Dyhr (SF) arbejdede videre med forslaget og gjorde klar til, at kommunerne kunne få lov at satse mere på de trafiksikre hastighedszoner.Og så sent som i marts meddelte hendes afløser, Ole Birk Olesen, at nu ville han gennemføre ændringer i reglerne, så kommunerne kunne få lov at indføre de stærkt ønskede hastighedszoner.»Jeg blev så glad, da den nyhed kom i foråret«, siger Kristian Würtz.Men i dag ser det arbejde ud til at være strandet. I de to store kommuner sidder man imidlertid og venter utålmodigt på, at ministeren får gjort noget ved problemet, så de kan komme videre med indførelsen af hastighedszoner.»Det bør være så let som muligt at etablere hastighedszoner. Selvfølgelig af hensyn til sikkerheden, men også på grund af den tryghed, som lavere hastighed giver beboerne«, påpeger Kristian Würtz.Han oplever, at det er et udbredt ønske i kommunen.»Det går igen rigtig mange steder, hvor folk er kede af, at der bliver kørt for stærkt i forhold til, hvad de oplever som sikkert og trygt. Det kan kun gå for langsomt med at få dem indført«, mener Kristian Würtz.Samme holdning har den københavnske trafikborgmester.»Vi bør gøre alt, hvad vi kan, for at gøre vores skoleveje så sikre som muligt. Og her er en nedsættelse af bilernes hastighed helt central«, mener Morten Kabell.Københavns mål: ingen trafikofreHan peger på, at et enigt teknik-og miljøudvalg i København har vedtaget et mål om, at ingen skal komme til skade eller miste livet i Københavns trafik.»Kan vi få hastighedszonerne ud til for eksempel områder med skoler og daginstitutioner, så kan vi for alvor komme nærmere den nulvision, vi har«, siger Morten Kabell.Ifølge den københavnske teknik-og miljøborgmester venter de to kommuner alene på, at transportministeren gør det nemmere at indføre hastighedszonerne.De har gjort forarbejdet og venter dermed alene på, at en ny bekendtgørelse gør det lettere.Resultaterne ved at få dæmpet farten i boliggader er markante. Kører bilerne 30 km/t., så er fodgængernes risiko for at miste livet, hvis de bliver kørt ned, på 5 procent. Den stiger væsentligt allerede ved en hastighed, der er blot 10 km/t. højere.København har bevilget penge til at lave de trafiksikrede områder to steder: på Ydre Nørrebro og i Holmbladsgadekvarteret.Morten Kabell venter, at han vil forsøge at få Borgerrepræsentationen med på at sætte yderligere 15 millioner kroner af til hastighedszoner i andre dele af København.Byen har flere gange siden 2009 søgt om tilladelse til at etablere hastighedszoner i flere boligkvarterer på Vesterbro, Nørrebro og på Amager, men har fået afslag af politiet på grund af de strikse regler, Kabell og Würtz beder om at få lempet.Det har ikke været muligt at få en kommentar til de to politikeres ønske fra transportministeren, der er på ferie.soren.astrup@pol.dk 
TRAFIK Transportministre har flere gange meddelt, at nu kommer mulighederne for at oprette flere zoner med 30 eller 40 km/t. Men foreløbig er der intet sket.
Chelina Pedersen er netop taget til Miami for at lave et træningsprogram for gravide. Den knaldblå himmel, palmerne og de hvide sandstrande emmer af luksus og står i skærende kontrast til Chelina Pedersens liv for bare få år siden.For fire år siden var hun dybt ulykkelig. Hun græd sig i søvn flere gange om ugen. Hun var slap og i dårlig form.Desuden var hendes selvværd helt i bund. Indtil den dag hun lejede et lokale og begyndte at uddanne sig til personlig træner.Hendes firma WorkoutPedersen holder til på hippe Vesterbro i København i en moderniseret kælder, hvor boksehandsker, kettlebells og TRX vidner om, at træning er omdrejningspunktet i hendes business. Et farverigt billede af en veltrænet og smilende Chelina Pedersen i bikini fylder det meste af den ene væg. Billedet udstråler glæde og overskud, var det blevet malet for fire år siden, havde ansigtsudtrykket været et helt andet.»Dengang havde jeg det rigtig skidt. Jeg var lige blevet skilt, og var flyttet i lejlighed på Vesterbro med mine fire børn.« Chelina Pedersen var på bistandshjælp og skyldte en masse penge væk.»Der var så meget, der ikke var styr på. Jeg lånte stadig flere penge for at få det hele til at hænge sammen, men det blev en ond spiral. Jeg blev truet med inkasso og røg i Ribers.« Hun er mor til fire børn på 25, 21, 15 og 11 år - og venter til november tvillinger med sin nye mand, men det vender vi tilbage til. Først skal det handle om dengang, hvor hun med egne ord følte sig ' som et nul'.Hun var begyndt på adskillige uddannelser, men kunne ikke finde ud af at gå i skole og droppede hver gang ud igen. Hun søgte job, men stoppede igen efter kort tid.Ros for det ydreDe mørke krøller og den chokoladebrune hud har hun fra sin far. Chelina Pedersen og hendes tvillingebror er resultatet af en flirt, hendes mor havde med en afroamerikansk/ brasiliansk mand, som Chelina Pedersen aldrig har kendt. Hele sin barndom fik hun at vide, hvor smuk hun var. Hvor lang, fin og flot. Altid drejede komplimenterne sig om det ydre, ikke om at hun var god til noget. Hun har altid trænet - men ikke for at blive stærk og sund, kun for at se godt ud. Men heller ikke træningen formåede hun at holde fast i.»Jeg har trænet ekstremt meget i årenes løb, men der har også været masser af gange, hvor jeg er faldet i og har ædt som et svin. Hvor jeg har set mig i spejlet og tænkt ' Øv, se det mavefedt og se den delle'. Jeg svingede mellem kager og sukker og perioder, hvor jeg kun spiste grøntsager og var på den ene diæt efter den anden. Jeg var hård ved mig selv. Behandlede mig selv dårligt og fortalte altid mig selv, hvor grim og fed jeg var.« Det kulminerede, da hun var 38 år gammel. Både fysisk og psykisk nåede hun nulpunktet. Hun følte sig som en dårlig mor, bebrejdede sig selv, at hun ikke havde bedre styr på tingene - hun havde ikke fortalt nogen, hvor mange penge hun skyldte væk, for hun syntes, at det var flovt, at hun havde lånt penge til højre og venstre - og nu blev bedt om at betale. Én ting var økonomien, og børnene, som hun ikke behandlede, som hun gerne ville. Det gjorde også ondt at se sig selv i spejlet.Chelina Pedersen, der tidligere havde væltet sig i komplimenter, havde efter fire fødsler masser af løst maveskind, slappe muskler og en krop, der var træt og drænet.Hun følte sig ' ulækker, grim og klam'.En aften i 2013 tog hendes liv en afgørende drejning.Alene gik hun rundt på må og få i sit nye kvarter. Hun mindes, hvordan der var faldet sne, på et tidspunkt bukkede hun sig ned for at trække sine støvler op, da hendes blik faldt på et skilt i et vindue med teksten ' lokaler til leje'.»Det var som om, at det hele faldt i hak lige dér. Jeg tror på, at der er mere mellem himmel og jord, og jeg følte, der kom et lys ned over mig og en besked om at: ' Hør her, det er dét, du skal. Det er vigtigt, at du tror på dig selv nu',« fortæller Chelina Pedersen. Det lillebitte kælderrum havde tidligere været ' hashbule'. Lokalet var mørkt og møgbeskidt, men der var alligevel noget, der sagde hende, at det var det rigtige. Også selvom der ikke var nogen, der troede på hende (udover den ene ven, der endte med at låne hende penge til at komme i gang for).»Jeg havde jo ingen penge og ingen uddannelse. Intet.Men jeg fik lov til at vente med at betale indskud, til der kom børnepenge i januar. Og så gik jeg ellers på loppemarked, købte gamle løbebånd, små vægte og sjippetove.Min ven hjalp mig, så jeg kunne uddanne mig og tage kurser i træning. Jeg har aldrig kendt min far. Jeg har end ikke hans navn. Men jeg tror, at jeg har mit fighterinstinkt og gåpåmod fra ham.Fandt fodfæsteSelvom alt sejlede, stod hun op hver eneste dag. Og holdt fast.»Det er utroligt, at jeg klarede den,« siger hun, der i dag kan se, hvorfor hun i så mange år har skullet kæmpet for at finde fodfæste i livet.Sine første år tilbragte hun og hendes bror i fængsel med moderen. Opvæksten var præget af en mor, der ikke var til stede, som man skal være, når man har små børn, men Chelina Pedersen fik aldrig professionel hjælp til at deale med sin svære barndom og savnet af sin far.»Jeg gik ikke til psykolog eller terapeut for at få hjælp. I stedet tæskede jeg løs på boksebolden. Stedet her har været med til at hele mig. At få det her sted gjorde, at jeg begyndte at se anderledes på tingene, at jeg tog ansvar. Jeg var klar over, at jeg var nødt til at komme videre - nu, og sagde hele tiden til mig selv: ' Nu skal du sgu have det godt'. Det handlede ikke længere bare om at blive tynd, men om at få det godt med mig selv,« siger Chelina Pedersen, for hvem det var en stor tilfredsstillelse at gå og male og indrette - endelig var hun i gang med noget, der føltes rigtigt.Som barn dansede hun og oplevede, hvordan det hjalp hende at forsvinde ind i dansen, når hun havde det svært. Dér følte hun, at hun kunne ånde.På samme måde kunne hun mærke, hvordan træningen gjorde hende godt.»Jeg havde lidt ondt af mig selv. Og græd stadig ofte, men jeg tvang mig til at se mig selv i spejlet og sige til mig selv, at jeg var smuk og dejlig, selvom det langtfra altid var sådan, jeg følte mig. Jeg øvede mig i at visualisere, hvordan det hele skulle blive. Det var svært, men jo mere jeg var i træningslokalet, des mere jeg underviste, desto bedre fik jeg det. Det var som om, jeg gemte en masse indeni, som stille og roligt kom ud af revner og sprækker,« siger Chelina Pedersen, der i dag har betalt sin gæld ud, og det var en stor tilfredsstillelse, da hun sidste sommer kunne sende sin datter på efterskole uden at skulle tænke over, om der var penge til det.Skarp profilVia Facebook og Instagram har hun skabt opmærksomhed om sit firma. Stille og roligt er kunderne kommet til, og Chelina Pedersens lidt utraditionelle stil er populær.Hun er ikke bange for at give noget af sig selv og fortæller ærligt, at hun begyndte sin rejse for at blive stærkere både fysisk og psykisk - for at begynde at elske sig selv.Hun står skarpt, men fortæller også om sine strækmærker.I de videoer, hun lægger på nettet, knokler hun løs, for folk skal se, at der ikke er nogen nemme genveje.Hun drømmer ikke om et stort skilt eller glimmer på sit logo. Hun foretrækker sin kælder, hvor folk føler sig hjemme, og hvor der er plads til alle typer, både Hellerupfruen og basketspilleren. I lokalerne på Vesterbro, hvor hun i dag råder over mange flere kvadratmeter end det lille lokale, hvor hun begyndte, men også på nettet, har hun masser af kunder.»Jeg finder ofte på øvelserne ved at se på børn. Jeg bliver inspireret af at se dem kravle rundt på gulvet og lave sjove ting. Så prøver jeg lige, om jeg kan lave noget lignende med det resultat, at min mand en gang imellem siger: ' Ei skat, ikke her', når jeg hopper op og ned af en træstamme eller lægger mig på køkkenbordet,« siger Chelina Pedersen, der elsker at svede sammen med deltagerne på sine hold og også gerne sender dem udenfor, hvor de løber op og ned ad gaden med sjippetov i hænderne.Hun elsker at gøre andre kvinder stærke, og der er ikke noget bedre, end når en kunde sender hende før-og efter -billeder af en mave, der er blevet fladere, eller overarme, hvor musklerne træder frem. Selv er hun det bedste eksempel på, at det kan lade sig gøre at blive fit og stærk, men det kræver hårdt arbejde.»Jeg var selv havnet i et destruktivt mønster, hvor jeg bare åd igennem. Du bliver ikke tyk af en latte, men hvis du har det dårligt med dig selv, tager du ikke kun en kaffe, så æder du også en kage til. Jeg havde masser af cravings.Jeg åd slik, romkugler og fed mad, til jeg var ved at kaste op. Jeg var slet ikke i balance og manglede noget, der virkelig gjorde mig glad. Allerede da jeg begyndte at male hernede, begyndte min forandring. Jeg var stadig nervøs og bange, og jeg skyldte flere millioner væk, men det føltes anderledes end andre gange, hvor jeg var begyndt på noget uden at have hjertet med.« Hun husker tydeligt, hvordan hun havde det, da anstrengelserne begyndte at få effekt.Følelsen af at tage en bikini på, og have det godt med det, var fantastisk. Før var hun én af dem, der pakkede sig ind, hvis hun skulle i kiosken, når hun var på stranden.Hun skulle ikke nyde noget af at stå i køen, så alle kunne se hende. Dét er anderledes i dag, hvor hun gerne poster billeder af sig selv på Instagram, hvor hun poserer i bikini.Miami tur/ returFlere gange om året er hun i Miami for at undervise. Første gang var i 2013, hvor hun var på ferie med sin tvillingebror.Hun fik en omgangskreds i træningsverdenen og faldt i snak med en træner, som syntes, hun skulle tage til USA. Nu har hun en lejlighed derovre, hvor hun både træner privatpersoner og laver bootcamps.Hun er netop taget til Miami igen med sine børn og sin nye mand Anders.De har kendt hinanden siden 2014. Hun mødte ham på Tinder, og det sagde meget hurtigt bang. Han har tvillinger på seks år, en pige på 10 år, og Chelina Pedersen blev hurtigt bonusmor.»Min mand og jeg er bedste venner, og Anders er blevet en stor del af mit firma. Han laver alle mine billeder og er skide dygtig til det. Vi har stor respekt for hinanden. Han er den mest fantastiske mand. Jeg føler mig mega tryg og lykkelig sammen med ham, og nu venter vi to kærlighedspiger sammen.« De seneste fire år har Chelina Pedersen lært meget om sig selv.»Jeg har lært, hvor stærk jeg er, og at jeg skal stole på mig selv - og at dét, jeg gør, er rigtigt. Jeg kan godt noget, og det kan alle andre også. Dét er mit budskab til alle de kvinder, der går rundt og er trætte af sig selv. Samtidig er det vigtigt at minde sig selv om, at jeg er mig, og du er dig. Det er fint at lade sig inspirere, men du er nødt til at finde ud af, hvad der fungerer for netop dig. Forsøger du at kopiere andre, bliver du aldrig en succes.«.hlho@bt.dk PrivatfotoJeg gik ikke til psykolog eller terapeut for at få hjælp. I stedet tæskede jeg løs på boksebolden. Stedet her har været med til at hele mig.Fakta: Chelina PedersenKendt som Workout-Pedersen.43 år.Mor til fire børn i alderen 25 til 11 år. Desuden venter hun tvillinger til november med sin nye mand.Levede af kontanthjælp, indtil hun for fire år siden åbnede træningsstedet WorkoutPedersen på Vesterbro i København.Tilbyder bootcamps, holdtræning og personlig træning.Desuden sælger hun online træningsprogrammer.Har kunder herhjemme og i udlandet. Har flere gange været i Miami for at undervise.Har f. eks. sjippet 120 km langs hovedvejen A1A i Miami for at indsamle penge til ofrene, der mistede alt under orkanen Matthew.Er dit liv også vendt 180 grader?Har du også oplevet, at dit liv har taget en uventet drejning? Og har du lyst til at fortælle om det i BT, så skriv til btweekend@bt.dkI 180 grader møder vi mennesker, hvis liv har taget en drejning. Denne uge Chelina Pedersen, der blev fitnessinstruktør, kom i form og vandt kontrollen over sit liv.
Efter en hård barndom har Chelina Pedersen kæmpet med dårligt selvværd. Da hun besluttede at komme i form, fik hun ikke kun styr på slappe muskler og maveskind, men også på sine ubetalte regninger - og sit liv.
F -r-f-v-f-t-f-g-b. Jeg har tit forklaret mine børn, der går i 2. g og 9. klasse, at de skulle tage at lære sig blindskrift.Ligesom dengang jeg selv gik til maskinpe, skrivning i 8. klasse på Nørrevold og skrev på en gammel Hermes. Men det eneste, mine børn har bidt mærke i, er, at jeg efter en middelmådig studentereksamen var en del år om at få et afklaret forhold til arbejdsmarkedet.Som de siger: »Og det skulle komme fra dig. Som har seks fjumreår«. F-r-f-v-f-t-f-g-b.Det er præcis de bogstaver, man kan nå med venstre hånds pegefinger. Og når man så har trænet længe nok, kan man finde rette bogstav, selv om man har sat små blå, røde og gule plastiktutter over tasterne.F-r-f-v-f-t-f-g-b.Fru Bagger var vores underbo i Larslejsstræde i Københavns indre by. Når man gik forbi hendes hoveddør, kunne man næsten altid høre et kuglehoved smadre rytmisk mod valsen på den røde IBM.På et stativ, der lignede et arkitektlamstod en udenlandsk kogebog, hun brugte som ' inspiration', når hun skrev madopskrifter af til det ugeblad, hun hver uge optrådte i. Og til det madkursus, hun kørte på Gasværksvejens Skole i ' finere madlavning for mænd' under FOF.Hver torsdag kørte vi så til skolen i en ' hyrevogn', hvor jeg bar irmaposerne om i bagagerummet og holdt døren, så fru Bagger kunne sætte sig ind på bagsædet.Hvor hun så vendte det hvide ud af øjnene over chaufføren og hviskede, at ham der skulle i hvert fald ikke have drikkepenge, for han var et rigtigt ' subjekt'. Og det var åbenbart noget slemt noget at være.I skolekøkkenet på Vesterbro kom hofjuveleren fra Bredgade og tændte belevent folks cigaretter med sin dupontlighter, mens blomsterhandler Schaumann fra Kongens Nytorv, der ligeledes leverede til hoffet, vendte søtunger i beignetdej med Fritz, der var redaktionschef på BT, som var en meget fin avis dengang, ifølge fru Bagger. Til forskel fra Ekstra Bladet, der var mere for ' subjekter'.Det var skrivemaskinens magt. Teknisk set var hun jo bare en gammeljomfru med to freelanceansættelser. Men hun fik med taktfast kuglehoved skrevet sig ind i en fest med sig selv som ballets dronning.J-u-j-m-j-y-j-h-j-n.Den højre pegefinger skal jo også motioneres.Så fjumrede var de år nu ikke.Det var ikke fjumret af mig at prøve sælge et par ekstra glas juice til morgenserveringen på hotellet. Og ikke fjumret at passe andre folks børn eller at hjælpe en mand i Vangede med brok med at få etagevasket hele kroppen. Kedeligt, men sikkert også vigtigt at registrere dataledninger hos KTAS, det senere TDC. Og vigtigt med det halve år på Grønland med et røvballeband, der fik mig til tasterne igen.For selv om det måske var lidt fjumret at spille på et værtshus seks dage om ugen, mens egen barregning voksede, så lærte det mig jo i hvert fald, at den melodi ikke ville holde i længden.J-u-j-m-j-y-j-h-j-n.Jeg aner ikke, hvordan jeg skulle have gjort, hvis ikke jeg havde prøvet mig frem.Jeg tror, at enhver ungdom indeholder et vist element af blindskrift.Og når man ikke ved, hvor man skal hen, kan ingen påstå, at man er faret vild.Men sig det ikke til mine børn. De har bare at komme i gang.per.munch@pol.dk .
KLUMME Man bør altid foregå sine børn med et godt eksempel. Hvis det så går ad helvede til, må de nøjes med et dårligt.
I ste. Det plejer at være sådan noget syntetisk stads, der kan få det til at snurre i kæben af syrlig sødme, og som i hvert fald ikke leder tankerne hen på det, vi normalt kalder te.Det vil en gruppe af 13 gode venner fra Nørrebro, der sammen ejer firmaet Nørrebrew, gerne gøre noget ved. De vil ændre københavnernes, nej sgu!, danskernes drikkevaner.»Vi synes, det er en skam, at iste af ordentlig kvalitet ikke er mere udbredt her i Danmark. Der er meget få, der indtil nu har taget genren seriøst, så iste i Danmark smager næsten altid syntetisk og meget sjældent af te«, siger direktøren Sune Blom.I dag klokken 17.30 på Blaa Galleri lancerer de derfor Maná, en økologisk og friskbrygget iste uden alle tilsætningsstofferne og sødemidlerne. Der er fire varianter - hibiscus, hvid te, rooibos og grøn te - og de er alle lavet med mellem to og fire ingredienser. Ud over selve teen er de sødet med agavesirup, og nogle af dem har fået lidt syre fra enten lime eller grapefrugt, mens den grønne te også er blevet tilsat en smule mynte. Og det er det. Ingen sjove e-numre eller stoffer med lange, kemiklingende navne.En mere seriøs virksomhedSune Blom og de 12 andre startede Nørrebrew i 2013. En del af dem boede på det tidspunkt i kollektiv sammen og havde en lille hjemmeproduktion af den sydamerikanske, meget koffeinholdige maté-te, som de med inspiration fra Berlin serverede kold tilsat kulsyre som drinkmixer til gadefester og koncerter på Nørrebro.Da det hurtigt blev populært, kom ideen til at lave et decideret brand og hælde isteen på flaske.Det blev til den økologiske matédrik Maté Maté, som var tænkt som et alternativ til de mange syntetiske og meget søde energidrikke. Selv om de dengang fik at vide, at det var en dum idé at være 13 venner sammen om et firma, og at der desuden ikke var noget marked for maté i Danmark, så har det været en succes.Men hvor det i starten handlede meget om venskabet og det sociale, er de i dag blevet en mere seriøs virksomhed, fortæller Sune Blom.»Vi har udviklet os som firma. Med Maté Maté handlede det i starten mest om at arrangere fester og koncerter og have det sjovt. I dag kigger vi meget på at udfordre status quo, og finde de produkter og råvarer vi mener, mangler herhjemme.På sigt vil vi gerne ud med vores produkter i hele Danmark og resten Norden«. Lancering af Maná. Fredag 5. maj kl. 17.30-21. Blaa Galleri, Kbh. N WWW matemate.dk.Smag også på...Det er ikke svært at forstå, hvorfor den udendørs café og bar Riga er populær.Beliggende på Litauens Plads på Vesterbro er der altid læ, masser af sol og ingen trafik. Med andre ord: de perfekte omstændigheder til at drikke vin, aperol spritzere i spandevis og kolde øl. Det får vi mulighed for fra i dag, hvor sæsonen starter.Sæsonstart på Riga. Fredag 5. maj kl. 14-23. Riga-boden, Kbh. V WWW riga-boden.dk Hver lørdag i maj kan man lægge vejen forbi Vipp Concept Store - du ved, firmaet med den berømte skraldespand - i Indre By og gratis smage på blendet frugt og grønt fra Aarstiderne.Man kan også få tips, tricks og inspiration til egne smoothies og blends.Smag på Aarstiderne i Vipp Concept Store. Lørdag 6. maj kl. 11-15. Vipp Koncept Store, Kbh. K WWW aarstiderne.dk For mange kan det godt virke som rent skuespil, når vinkendere slynger glasset rundt og stikker snuden ned for derefter med alvorlig mine at sige noget om noter af stald.Om de rent faktisk har noget at have det i, og det bare er os andre, der er nogle tumper, kan man få at se, når der afholdes DM i blindsmagning på søndag.Finalen er åben for publikum.DM i blindsmagning. Søndag 7. maj kl. 13-17. Hotel-og Restaurantskolen, Valby WWW vinakademiet.dk.sebastian.f.wittrock@pol.dk 
Der er ingen sjove e-numre eller andre mystiske tilsætningsstoffer i den iste, som 13 gode venner fra Nørrebro lancerer i dag.
Emilie hænger med hovedet nedad. Hendes ben og arme holder hende fast, men når man ser på, kan man godt blive bange for, om hun mon falder ned lige om lidt. Ved siden af hende svinger en anden pige sig rundt i en anden trapez. Og imens er en tredje pige ved at sno sig op ad et langt, tykt reb. Det ser helt vildt ud.Det er Emilies cirkushold. De laver luftakrobatik hver torsdag på Vesterbro i København i en stor hal. Gulvet er dækket af bløde, blå madrasser, og fra loftet hænger reb og trapezer.»Det er rigtigt fedt at lave trapez. Jeg glæder mig, hver gang jeg skal herud,« siger Emilie.Fortælle en historieEmilie begyndte til cirkus for fire år siden, og de sidste to år har hun trænet trapez.»Når man spiller fodbold, sparker man bare til en bold, men når man laver cirkus, fortæller man en historie - ligesom når man danser,« siger Emilie.Og det er derfor, hun er så vild med at lave trapez.»Man kan hele tiden lære nye tricks, og hvis der er et trick, man ikke helt tør lave, er vi gode til at bakke hinanden op.« De er syv til træning i dag, og de starter med at varme op. De laver kolbøtter, både forlæns og baglæns, men også alle mulige andre mærkelige bevægelser, som man slet ikke skulle tro, kroppen kunne klare.De snor sig som slanger, svinger sig rundt på gulvet og vender og drejer - lidt som hvis kroppen var et stykke elastik. Sådan bliver deres kroppe varme, så de er klar til at lave tricks på trapezen eller klatre op ad rebet.Trapez for evigt»Ligesom en fodboldspiller har sin teknik, har jeg også min teknik. Så hvis jeg er ved at falde ned, ved jeg, hvad jeg skal gøre,« forklarer Emilie.Men sommetider falder hun alligevel ned.»Så er man lidt øm dagen efter, hvis man falder ned på skulderen,« siger hun.Hun har også altid lidt vabler i hænderne fra at svinge sig rundt. Men på trods af det har hun ikke tænkt sig at stoppe.»Jeg vil gerne blive ved med at øve trapez for evigt,« siger hun og smiler stort.rose@berlingske.dk Fakta: CIRKUSSETS HISTORIEMåske har du selv været i cirkus? I et stort, flot telt optræder forskellige artister.Nogle går på line, nogle kan lave tricks med en elefant, og andre på en trapez ligesom Emilie.Det første danske cirkustelt blev rejst i 1855.Indtil da havde man haft cirkusbygninger i mange storbyer.Men så begyndte man at køre rundt med teltene, så de små byer også kunne få lov til at komme i cirkus.Måske kender du Cirkusbygningen i København? Den er faktisk den ældste i Europa. Den blev indviet i 1886, og mange forskellige cirkus har optrådt i den. I gamle dage havde man staldbygninger ved siden af med giraffer og elefanter.I dag er der veje og store huse.VIL DU OGSÅ GÅ TIL CIRKUS?Cirkus Tværs I Gellerup ved Aarhus ligger Cirkus Tværs, hvor de træner forskellige cirkuskunstner. Det er gratis at være med.www.cirkustvaers.dk AFUK Emilie går til luftakrobatik hos AFUK i København, hvor der er cirkushold for både store og små børn.www.afuk.dk Ishøj Gymnastikforening I Ishøj, syd for København, har de også akrobatikhold i deres gymnastikforening.www.igf.dk.H E Y, H VA D BET YDER DE T...?Trapez: Det er lidt som en gynge, men sædet er bare en pind.Luftakrobatik: Akrobatik er for eksempel trapez, linedans og jonglering. Luftakrobatik foregår i luften - som trapez og reb.
Emilie går til cirkus - eller luftakrobatik, som det også hedder. En gang om ugen hænger hun med hovedet nedad og laver tricks på en trapez.
Jørgen Fischer Ravn (billedet) er indtrådt som rådgiver og associeret partner i Point Communications.Han har tidligere været ansat i Coloplast, det norske biotekselskab Bionor Pharma og flere kommunikations-og rådgivningsvirksomheder.Senest har han drevet sin egen virksomhed, Executive Communications.Jesper Højer er genindtrådt som direktør i Nikolaj ApS. Han overtager efter Jens Kjærsgaard.Lamberto Azzi har stiftet DiGusto IVS. Han er selv indtrådt som direktør og medlem af bestyrelsen.Marcus Lennart Holm er indtrådt i direktionen og i bestyrelsen for Scania Danmark A/ S.Christian Walsted Buch og Troels Nørgaard Petersen har stiftet Noorsted ApS. Troels Nørgaard Petersen er indtrådt som medlem af bestyrelsen og Christian Walsted Buch har sat sig i direktørstolen.Gert Allan Schnoor er indtrådt som direktør og medlem af bestyrelsen i Azelis Denmark A/ S.Anna Bertona og Thijs William Bakker er blevet valgt til bestyrelsen.Claus Eland har overtaget direktørposten efter Paul Vilfred Johansen i PVJ Ejendomme II P/ S. Finn Boel Pedersen er, sammen med direktøren, blevet valgt ind i bestyrelsen.I Rabens Saloner A/ S er Birgitte Raben Olrik indtrådt som ny direktør efter Marianne Raben Olrik.Teamkonsulenten IVS er blevet stiftet af Christian Hosbond, som selv er indtrådt som direktør og medlem af bestyrelsen.Simon Melander har via Sayagata Holding IVS stiftet TheDigitalCompas IVS. Han har selv sat sig i direktørstolen og er indtrådt som medlem af bestyrelsen.Andreas Maj har stiftet Back in May IVS. Han er, sammen med Thomas Bach Bentsen indtrådt i direktionen og den nydannede bestyrelse.Hans Christian Liellholm Rasmussen er indtrådt som ny direktør i Stevns Socialøkonomiske Virksomhed IVS efter Jan Edvard Sørensen. En bestyrelse er blevet dannet med Jan Edvard Sørensen som medlem.Marianne Simonsen og Carsten Simonsen har via C. S. Simonsen Holding Ap stiftet SCS Furniture 2017 A/ S. Carsten Simonsen er indtrådt som direktør og medlem af bestyrelsen, der desuden består af Johnny Skov Nielsen og Marianne Simonsen.Thomas Vogensen er indtrådt som ny direktør i 1423 Aps.Han har overtaget efter Glenn Rosenkjær.Bernt Edvard Stubbe Østergaard er genindtrådt som direktør i Blackbrite ApS efter Stefan Andreasen.Jan Stig Andersen (billedet) har overtaget direktørposten i Rains ApS efter Daniel Brix Hesselager.Per Holm er ny direktør i Danske Begravelser. DK ApS. Den nye direktør er ligeledes indtrådt i bestyrelsen.Andreas Borg Amdisen har stiftet Freshwater Lobster IVS.Han er selv indtrådt som direktør og medlem af bestyrelsen.Grand Vesterbro A/ S er blevet stiftet. En bestyrelse er blevet dannet, bestående af Carl Peter Ross Tengström, Marc Etienne Henriksen og Ola Stendebakken.Carl Peter Ross Tengström har desuden sat sig i direktørstolen.Flemming Stampe er indtrådt som ny direktør og medlem af bestyrelsen i Hanstholm Elektronik A/ S. Han har overtaget efter Ole Østergaard.I Advizor IT A/ S er Henrik Vestergaard Kastbjerg indtrådt som ny direktør efter Allan Korsgaard Christiansen. De er desuden begge, sammen med Joel Allen Russ, Kurt Rodtborg Lauritsen og Steffen Kjeld Thomsen, indtrådt i bestyrelsen.Jakob Bjørn Sørensen har stiftet Jakob B. Sørensen IVS. Han er selv indtrådt som direktør og medlem af bestyrelsen.Erik Veedfald er indtrådt som ny direktør i Project Ottilia P/ S efter Christian Ørsøe Houborg.Mads Janus Stougaard, Mikkel Svenstrup og Søren Kolbye Sørensen er blevet valgt ind i bestyrelsen.Thomas Jensen Amsinck har via Multibox ApS stiftet Lyngby Boghandel ApS. Han er selv indtrådt som direktør, og en bestyrelse er blevet dannet, bestående af direktøren samt Knud Mørk.Casper Holzmann Rasmussen er indtrådt i direktionen i Nodes Group ApS. Daniel Højris Bæk, Hiroki Inagawa og Roger Lakhani er blevet valgt til bestyrelsen.Omega 15 A/ S er blevet stiftet.Kim Trygve Pedersen har indtaget direktørposten og en bestyrelse bestående af Frands Nørgaard Jepsen, Henrik Jørgensen, Jan Rene Andersen samt Kim Johansen og Per John Nielsen er blevet dannet.Morten Zweidorff Laugesen har overtaget direktørposten efter Jesper Zweidorff Laugesen i Sharks A/ S. Janie Gabriel er blevet valgt ind i bestyrelsen.Daniel Bysted Nielsen og Niklas Græsdal Johansen har stiftet Polyget IVS. De er begge indtrådt i direktion og den nydannede bestyrelse.Thomas Hertzum Nissen har overtaget direktionsposten efter Carit Løvdal i Plaîn ApS. En bestyrelse er blevet grundlagt bestående af den tidligere direktør samt Henrik Juul Hansen, Joachim Snebang Vanggaard Jensen og Poul Martin Kolind Bertelsen.Tixibots ApS er blevet stiftet med Frits Lyneborg som direktør og bestyrelsesmedlem. Sten Tore Sanberg Davidsen er også indtrådt i bestyrelsen.Palle Michael Severin Jensen er indtrådt i direktionen i AAK Denmark A/ S. Eva Maria Gotthardsson og Lars Fredrik Andreas Nilsson er blevet valgt ind i bestyrelsen.erhvervnyhed@jp.dk 

Eje, leje- eller andelsbolig? 
Journalist og radiovært Esben Bjerre er kendt for sit virke i æteren på DR P3 sammen med kompagnonen Peter Falktoft. 
Ungdomskirkerne bliver brugt af et stigende antal unge, siger flere ungdomspræster.Selvom rekordmange har meldt sig ud af folkekirken det seneste år, er retningen den modsatte i folkekirkens særlige kirker for unge, der appellerer til flere med koncerter, kor og debat.I uKirke på Vesterbro i København er der mulighed for at debattere livets store aspekter, hvad enten man er kristen eller ej. Og netop debat om det eksistentielle tiltrækker unge mennesker, forklarer ungdomspræst og leder af uKirke Thomas Nedergaard." De unge mennesker, som kommer i uKirke, har en stor interesse i at gå helt ind til benet i talen om eksistentielle tanker. Som præst kvalifi-cerer jeg livet ud fra kristendommen som værdisæt, og derfor har jeg nogle helt klare budskaber for, hvordan vi mennesker er skabt. Det kan godt være, at de unge mennesker ikke er enige, men de er interesseret i at høre vores budskaber," siger Thomas Nedergaard.Ukirke er en lokal kirke for unge inden for folkekirken.Den har eksisteret i fem år og oplever stigende popularitet.Thomas Nedergaard anslår, at omkring 20 unge havde deres ugentlige gang i uKirken, da den begyndte. I dag vurderer han, at der kommer 70-250 unge mennesker hver uge til arrangementer som alternativ madklub, koncerter og debat. Og selvom debatten forgår inden for kirkens mure, er det ikke noget, der skræmmer de unge mennesker." I min generation var præsten en person, der var lidt farlig. Vi oplevede, at præsterne havde et livsperspektiv, der skulle trækkes ned over folk. Det er ikke en opfattelse, jeg mærker, at unge mennesker har i dag. Unge mennesker tager den bid, de har lyst til, og lader resten ligge.Kirken skal skabes i fællesskab i stedet for bare at afsende et budskab," siger Thomas Nedergaard.En anden ungdomskirke er UngK i Aarhus, der har eksisteret i tre år. Ligesom uKirke er UngK en kirke for unge inden for folkekirken. Også her er der højt til loftet med gratis yoga, koncert og fællesspisning, som tiltrækker flere forskellige unge. Også selvom de ikke er kristne, forklarer Marie Petersen, ungdomspræst i UngK." Unge har en fordom om, at folkekirken søndag formiddag er lidt kedelig og støvet.Ungdomskirken tilbyder noget, der i højere grad taler ind i deres virkelighed i stedet for at holde fast i, at kirken skal gøre på en bestemt måde," siger Marie Petersen.Også UngK oplever en stigende interesse. En årsrapport hos UngK viser, at der i 2016 kom omkring dobbelt så mange unge igennem huset som for tre år siden. Der var omkring 12.000 unge, der deltog i UngK's arrangementer i 2016.Marie Petersen påpeger, at alle arrangementer i ungdomskirken er skabt ud fra et kristent grundlag. Hun understreger, at ungdomskirken ikke giver køb på sin kristne identitet." Jeg stiller mig altid op til arrangementer og præsenterer mig selv for at holde fast i, at vi er en kirke, og jeg er præst. Ud over det er det kun til gudstjenester, at der er et forkyndende element," fortæller Marie Petersen, der oplyser, at der findes tre folkekirkelige ungdomskirker i Danmark.Ifølge Marie Petersen er ungdomskirken en nødvendighed for at nå de mennesker, der også i fremtiden skal udgøre folkekirkens medlemmer." Hvis kirken vil nå de unge, må vi tale ind i deres virkelighed.Mange unge er optaget af tanker som eksistens og tro. Dét er vigtigt at favne og gøre en indsats for at nå.Ungdomskirken har rammer, der gør, at vi kan gøre det på en anden måde end i de almindelige sognekirker," siger Marie Petersen.kirke@k.dk 

København er stort set lukket land for singler. Er man enlig og har en gennemsnitsindkomst, er det umuligt at købe i København K.Reelt er der kun tre valgmuligheder på Vesterbro.Det er alle stuelejligheder på ca. 40 kvm. Meget tyder på, at udviklingen vil blive forstærket i de kommende år.Er man single, er eneste mulighed en ganske lille lejlighed, viser en analyse, som Nykredit har foretaget for Jyllands-Posten.»Det store pres på det københavnske boligmarked har gjort det sværere, men ikke umuligt for enlige at finde en ejerlejlighed,« konstaterer Jacob Isaksen, boligmarkedsanalytiker i Nykredit.Studerende fylder megetHos ejendomsmæglerkæden Nybolig mærker man i øjeblikket, at der er rift om de mindre ejerlejligheder: »Når ejendomsmæglerne får en mindre ejerlejlighed til salg, når den næppe at samle støv på hylden, for der er flere enlige og yngre par, som ønsker at bo i København, end der er passende lejligheder.Særligt de studerende fylder meget i denne statistik,« siger Thomas Hovgaard, presseansvarlig i Nybolig.I de seneste otte år er indbyggertallet i Københavns Kommune årligt øget med ca. 10.000 personer. Fremgangen er stort set gået hånd i hånd med årlige prisstigninger på de københavnske ejerlejligheder på omtrent 10 pct. siden 2013. Prisstigningerne er bl. a. en konsekvens af, at boligbyggeriet i en årrække har halset bag efterspørgslen, og det er først i den seneste tid, at det står nogenlunde mål med efterspørgslen.Mens indbyggertallet siden 2008 er forøget med 16 pct., er antallet af enlige blot steget med 11 pct. i samme periode. Graver man dybere i tallene og kun ser på de enlige, der bor i egen ejerbolig, er antallet faldet med godt 2 pct. i perioden 2008 til 2015.Nykredit har regnet på, hvor meget en enlig med en indkomst på knap 500.000 kr. før skat kan forventes at blive kreditgodkendt til. Der vil typisk være tale om en lejlighed til mellem 1,5 mio. og 1,7 mio. kr.En enlig boligejer i København havde i 2015 ifølge Danmarks Statistik en lønindkomst på 497.000 kr. En hurtig søgning på Boligsiden.dk viser, at der i Københavns kommune er 51 ejerlejligheder, som den enlige i Nykredits regneeksempel potentielt kan købe.»Udvalget i brokvartererne er begrænset til tre boliger i stuen på ca. 40 kvm. Er man som køber villig til at gå på kompromis med afstanden til indre by, øges udvalget og størrelserne på boligerne betragteligt,« siger Jacob Isaksen.For to år siden kunne en single med gennemsnitlig økonomi købe en ejerlejlighed i København N, S eller NV, der var ca. 5 kvm større end i dag. Udviklingen skyldes primært, at priserne er steget mere end lønnen, og det får køberne til at gå på kompromis med størrelsen på boligen.Ifølge Danmarks Statistiks befolkningsfremskrivning står Københavns Kommune over for en årrække med fortsat stigende befolkningstal i omegnen af 10.000 personer.Fortsætter priserne med at stige, vil det blive stadig sværere for enlige at finde en ejerbolig.»Udvikler det sig til en situation, hvor singler vælger at bo i en anden by, kan de københavnske virksomheder komme til at stå med et gevaldigt problem i forhold til at skaffe arbejdskraft,« fastslår Jacob Isaksen.Høj kvadratmeterprisHeller ikke den markante stigning i nybyggeri i København er en hjælp for singlerne.»Størstedelen af de nybyggede boliger er 80-100 kvm, og med en kvadratmeterpris, der er et godt stykke over priserne på den eksisterende boligmasse, er nybyggeriet lukket land for langt de fleste enlige,« siger Thomas Hovgaard.»Der er blevet bygget en del, men slet ikke til den målgruppe, vi taler om her. Som studerende i København skal man være ekstremt heldig for at få et kollegieværelse eller en lejebolig, man har råd til.Derfor ser vi selvfølgelig en stigning i forældrekøb. Det er uundgåeligt,« siger han.Det skal dog ikke udelukkes, at de mange nye boliger på længere sigt vil kunne gøre en forskel, mener Jacob Isaksen.»I takt med at flere og flere af de nye boliger tages i brug af andre københavnere, frigiver det boliger i den eksisterende boligmasse, der i højere grad er inden for de enliges rækkevidde,« siger han.Nykredits analyse er baseret på en gennemsnitlig betragtning.Udgangspunktet er, at den enlige har en indtægt i omegnen af 500.000 kr. Hvis man tjener betydeligt mere eller har formue med, har man andre og bedre muligheder for at komme ind på det københavnske boligmarked.Når en kunde kreditgodkendes, sker det på baggrund af den enkelte kundes økonomiske forhold og den specifikke bolig. Gennemsnitsbetragtningen i analysen og resultaterne kan derfor ikke overføres til enkelte kundeforhold, understreger Jacob Isaksen.lars.nielsen@finans.dk Nybyggeriet er et lukket land for langt de fleste enlige.Thomas Hovgaard, pressechef, Nybolig.
BOLIGMARKEDET: Den eksplosive prisudvikling på lejligheder i København får nu konsekvenser for en særlig gruppe af købere.
 MILEPÆL Da det 56 tons tunge tunnelborehoved på maskinen Tria blev hejst op gennem skakten og bort fra den underjordiske byggeplads ved Halmtorvet i København mandag eftermiddag, var det ikke kun en tung maskine, som metrobyggeriet tog afsked med.Begivenheden markerede afslutningen på hele borearbejdet af de to gange 15,5 km lange tunneler, som begyndte i 2013, og dermed en af de mest krævende dele af det enorme anlægsprojekt.En milepæl af de helt store.- Det er en af de sværeste og teknisk mest udfordrende elementer af byggeriet, som projektet er kommet i mål med. Og dermed er en af de største risikofaktorer for tidsplanen også væk, siger adm. direktør Henrik Plougmann Olsen i Metroselskabet til Licitationen - Byggeriets Dagblad.- Vi er rigtig godt tilfredse med, at vi har gennemført projektet inden for den aftalte tidsramme. Det viser også, at på trods af vanskeligheder, så har vi leveret, og vi glæder os til at gøre resten af projektet færdigt, siger driftsdirektør i Copenhagen Metro Team (CMT), Sigurd Nissen-Petersen.Henrik Plougmann Olsen er også godt tilfreds med den fremdrift, der har været på borearbejdet.- Efter vi fik sat de faste rammer for at arbejde i døgndrift i 2014, er tidsplanen blevet fuldt, siger han.Da borearbejdet gik i gang i 2013, havde metroen en forventet åbning i december 2018, men den tidsplan blev i 2014 revideret i en ny kontrakt mellem bygherren og hovedentreprenøren på grund af forsinkelser, så åbningen nu er sat til juli 2019.Forsinkelserne skyldtes blandt andet, at støjklager fra naboer fik byggearbejdet til at gå i stå.Aftale skal snart bære på plads Tidsplanen med åbning i sommeren 2019 gælder stadig, men er truet af de igangværende forhandlinger med CMT. Metroselskabet konstaterede i efteråret, at apteringsarbejdet på flere af stationerne stod stille og vil have hovedentreprenøren til at sætte tempoet op.CMT er dog kommet i likviditetsproblemer og vil have udbetalt en del af det samlede efterkrav, der løbende er steget til cirka syv mia. kroner ud over de 23 mia. kroner, som kontrakten lyder på.- Projektets fremtidige forløb afhænger af, hvordan vi løser problemstillingerne med de store claims (efterkrav fra CMT, red.) og monteringsarbejdet på nogle af stationerne, siger Henrik Plougmann Olsen.Direktøren vil ikke ud med, om en aftale er nært forestående, eller hvornår der senest skal være en aftale på plads, hvis ikke det skal få konsekvenser for tidsplanen.- De forsinkelser, der har  været indtil videre, kan vi godt indhente. Men jeg kan sige så meget, at der ikke skal gå alt for længe, før det får konsekvenser.- Men vi forhandler, indtil vi får en god løsning og får minimeret risikofaktorerne for projektets tidsplan og økonomi mest muligt, siger han.Ros fra politikere Ved arrangementet mandag eftermiddag på metrobyggepladsen København H ved Halmtorvet fik forhandlingerne med CMT ikke meget opmærksomhed.Formålet var at markere den store milepæl efter afslutningen af borearbejdet.På talerstolen var repræsentanter for dem, der betaler projektet. Overborgmester i Københavns Kommune, Frank Jensen (S), omtalte højdepunktet som " begyndelsen til enden" for metrobyggeriet, og statsminister Lars Løkke Rasmussen (V) roste aktørerne bag for at have gennemført en udfordrende opgave.- Under Marmorkirken var der hensynet til den smukke gamle bygning, og ved Kongens Nytorv skulle der bygges over den eksisterende metro og under Magasins kælder. Og i begyndelsen skulle der gøres plads til arkæologer, sagde statsministeren. Projektets fremtidige forløb afhænger af, hvordan vi løser problemstillingerne med de store claims (efterkrav fra CMT, red.) og monteringsarbejdet Henrik Plougmann Olsen, adm. direktør, Metroselskabet .Tunnelboremaskiner - Fire tunnelboremaskiner har stået for at bore Cityringens tunneler på to gange 15,5 km. Maskinerne hedder Eva, Minerva, Nora og Tria og er opkaldt efter Københavns telefoncentraler på Nørrebro, Østerbro, Vesterbro og Indre By - Tunnelboremaskinerne er over 100 m lange og vejer 800 ton - De er bygget af den italienske underentreprenør Seli, hvis danske afdeling er ejet af Salini Impregilo, og japanske Kawasaki - De har været aktive i døgndrift og i gennemsnit boret 15-25 m i døgnet - 10-15 personer bemander konstant maskinerne - I forbindelse med borearbejdet er 3,1 mio. ton jord blevet udgravet - Borearbejdet begyndte i 2013 . - Når Cityringen efter den nuværende tidsplan åbner i juli 2019, får hovedstaden en ny metrolinje med to 15,5 km lange underjordiske tunneler - Cityringen får 17 stationer i det centrale København - Anlægsrammen er godt 23 mia. kroner - Bygherre på projektet er Metroselskabet, som ejes af Københavns Kommune, Frederiksberg Kommune og Staten - Hovedentreprenør er konsortiet Copenhagen Metro Team .Hvad skal der ske nu - De fire tunnelboremaskiner skal skilles ad og tages op af skakterne i mindre dele.- Herefter skal tunnelerne renses, så skinner, spor og lyssignaler kan installeres.- Herefter skal de første tog testkøres.Sideløbende skal stationerne indrettes med blandt andet fliser, elevatorer og trapper.
Mandag blev det fejret, at tunnelborearbejdet på Cityringen er afsluttet. De igangværende forhandlinger med hovedentreprenøren CMT kommer til at afgøre, om bygherren Metroselskabet kan undgå yderligere forsinkelser.
For nylig overtalte min bror mig til at gå med i kirke. Vi er opdraget kirkeligt, og selvom det ikke på alle stræk er gået som præsten prædikede og mor håbede, så har jeg det stadig godt med kirken og dens ritualer. Jeg føler mig hjemme, også den pågældende søndag på Vesterbro, hvor man i øvrigt har gjort sig den ulejlighed at lægge gudstjenesten kl. 13. Så er der jo ingen undskyldning og slet ikke i reformationsåret.Der på kirkebænken, et sted mellem »Den signede dag« og »Se nu stiger solen«, gik det op for mig, at det var Allehelgenssøndag.Præsten talte i sin prædiken om, at de døde lever hos os levende, og da hun bagefter - som skikken er - læste navnene op på alle sognets døde det forgangne år, rørte det mig overraskende meget. Ét menneskenavn ad gangen, korte pauser, usentimentalt, andægtigt. Jeg kendte dem ikke, men de var alle sammen, forhåbentlig, nogens.Og i den stund var de alle lige her hos os, om end under mulde.Minder om mormorUndervejs kom jeg til at tænke på min mormor, som jeg ofte gik i kirke med som barn, og jeg kan faktisk huske en Allehelgenssøndag, hvor navnene på de døde blev læst op, og hun sad lige så stille i kirken og græd. Jeg har næppe forstået det store, men jeg husker det som noget rigtigt. Er godt, hengemt minde.Så jeg tænkte videre på mormor resten af dagen. Hun døde i 2004, og jeg kan mærke, at hun forsvinder fra erindringen. Det gør mig ked af det og også en smule skamfuld, for hun er et af de vigtigste mennesker i mit liv. Hun må ikke forsvinde og fortabes.Således blev min tilfældige genopdagelse af Allehelgenssøndag også en erkendelse af, at vi har brug for rammer omkring andægtigheden og erindringen. Minderne kommer ikke uhjulpet, selvom Facebook prøver at bilde os det ind hver morgen, og Instragram det samme, hver gang det bliver # throwbackthursday.Jagten på det religiøseVi må gøre os umage og sætte det i ceremoni, og det kan kirken og andre åndelige rum hjælpe os med. Derfor skal vi også passe på med jagten på det religiøse, hvad enten det er skoler, beklædningsgenstande, bygninger eller traditioner. Religiøse tossers fortrædeligheder ufortalt må vi forstå, at det religiøse symbol og ritual i dets bedste brug og forstand er udtryk for fordybelse og refleksion. Vores opgave er så til gengæld at bruge det religiøse begavet. Mit intellekt slår sig da i tøjret, når vi i kirken trosbekender os til »kødets opstandelse«, så det forholder jeg mig kritisk til. For mig er det evige liv ikke legemlig genopstandelse. Det er at vi, der bliver tilbage, holder de døde i live i ord, tanke og minde.Vi forvalter det selv, men det kræver ceremoni og ånd. Ellers ender vi som en flok lemminger, der sidder og LOL'er over et billede fra firserne med skør permanent, og bilder hinanden ind, at det er et minde.Imens fortabes de døde.Andreas Gylling Æbelø er retoriker og direktør.Således blev min tilfældige genopdagelse af Allehelgenssøndag også en erkendelse af, at vi har brug for rammer omkring andægtigheden og erindringen.
Indspark.
Når navnet Mikael Bertelsen bliver nævnt, er der én bestemt episode, som dukker op i mange danskeres hukommelse.Dengang han i satireprogrammet " De uaktuelle nyheder" kaldte en ung Morten Messerschmidt (DF) for et " højreorienteret svin".For den selvlærte journalist og satiriker har i sin karriere aldrig været bange for at gå til grænsen. I morgen fylder Mikael Bertelsen 50 år.Han lavede allerede som syvårig sit første radioprogram, og i ottende klasse fik han en praktikplads hos Danmarks Radios radiokanal P1. Det var da også hos den store public service-gigant, at karrieren for alvor skulle tage fart. Det skete, da han i starten af 1990' erne blev vært på programmer som " Børneradio", " Det Elektriske Barometer" og " P4 i P1", og det var en ung mand uden uddannelse, som dengang satte sig i den varme værtsstol." Da jeg lige var startet i DR, kan jeg huske, at jeg mødte Hans Otto Bisgaard. Han havde hørt nogle af de radioprogrammer, jeg havde lavet, og han kunne godt lide det.Han sagde til mig: ' Du skal være klar over, at hver gang de ansætter en som dig til at lave det, du laver, ansætter de to til at forhindre dig i det. Det skal du ikke lade dig stoppe af'," fortalte Mikael Bertelsen i 2012 til magasinet Euroman om sin første periode i Danmarks Radio.Han lod sig dog ikke stoppe, og selvom førnævnte programmer banede vejen for Mikael Bertelsen, var det med " Bertelsen på P1" og " De uaktuelle nyheder", hvor de berømte ord til Morten Messerschmidt faldt, at han for alvor slog sit navn fast som et af radiofoniens skarpeste hoveder.Senere fulgte flere succeser, da han blev programchef og redaktør hos Danmarks Radio, heriblandt for julekalenderen " Jul På Vesterbro", satireprogrammet " Drengene fra Angora" og debatprogrammer med Clement Kjersgaard og Jens Olaf Jersild.I 2011 var det dog tid til nye udfordringer.Efter tyve år med forskellige opgaver hos mediemastodonten Danmarks Radio startede han radiokanalen Radio24syv sammen med journalist Mads Brügger, hvor de begge to er programchefer og har formået at gøre kanalen til en af de mest hørte i landet.Og selvom succeserne har stået i kø, og Mikael Bertelsen har modtaget store anerkendelser som Zuluprisen, Dan Turèll Prisen og Journalisthøjskolens Pris, kan den autodidakte mediemand stadig komme i tvivl om egne evner.Det skyldes blandt andet hans far, der var arkitekt, men hvis karriere blev delvist ødelagt af alkoholisme." At min far forspildte meget af sit talent, betyder, at jeg nægter at sjuske med de muligheder, jeg har.Men af og til kommer jeg i tvivl. Og den tvivl har været særligt hård de seneste to-tre vintre. Er jeg overhovedet opgaven på Radio24syv voksen?", sagde han i 2015 til Berlingske.For en stund har Mikael Bertelsen lagt radioen på hylden til fordel for vandrestøvlerne. Han er aktuel i en række udsendelser om sin pilgrimstur rundt i Japan i programmet " Bertelsen på Shikoku 88", der bliver sendt på det medie, hvor han skabte sig et navn: Danmarks Radio. I sidste uge forklarede han til Kristeligt Dagblad, hvad der var så fascinerende ved det nye projekt." Med det liv, jeg lever, er det godt for mig at gå. Når jeg går, og går langt, bliver jeg en bedre version af mig selv. Man bliver ganske enkelt et bedre menneske af at gå langt," sagde Mikael Bertelsen.fogde@k.dk 
portræt Mikael Bertelsen har leveret prisvindende journalistik og komik i mere end 25 år og er aktuel med et program om sin pilgrimstur i Japan. I morgen fylder han 50 år.
Han har lavet aparte interviews med kendisser som instruktøren David Lynch, topmodellen Lykke May og popikonet Bryan Ferry i det legesyge talkshow »Den 11. Time« (DR2, 2007-08), som han skabte sammen med sin kreative makker, Mads Brügger.Og i det hedengangne satireprogram »Bertelsen -De Uaktuelle Nyheder« (DR2, 2002) fik han Jørgen Leth til slowmotion-digterisk at kommentere en solnedgang, og han bad Dansk Folkepartis Morten Messerschmidt afstraffe ham korporligt, hvis han i kraft af sin rolle som DR-vært skulle fremstå for politisk farvet under deres samtale.Han har lavet en julefri julekalender, hvor han gik på den spanske Camino, han har lavet prisvindende radio fra både et fængsel, et plejehjem og et parcelhuskvarter i Aarhus samt startet en læsegruppe for hjemløse og misbrugsramte på det amagerkanske værested Sundholm. Blandt meget andet.For gennem mere end 25 år har Mikael Bertelsen været synonym med uforudsigelige stunder i dansk radio og TV. Det har aldrig været helt efter bogen. Programmer med Bertelsens aftryk har været lig med underholdning med et skævt twist.Forundrings-, diskussions-og latterskabende.En karakteristisk signatur er hans kølige og distancerede stil, men samtidig formår Bertelsen at fremstå diplomatisk og dedikeret i rollen som vært og interviewer, om han så taler med en verdenskendt kendis eller med en biavler, der har forsket i natsværmeres sexliv, sådan som det skete i en episode af netop »Den 11. Time«. Få evner som Bertelsen at bevæge sig ubesværet mellem det intellektuelle og det morsomme.Mikael Bertelsen er autodidakt. Han har ingen formel journalistisk uddannelse. Han begyndte karrieren med at lave radio til børn og unge såsom »Børneradio«, »Det Elektriske Barometer« og »P4 i P1« på DR i starten af 1990erne. Siden var han i en årrække leder af ungdomsredaktionen sammesteds, hvor han var med til at udvikle kultfænomener som »Gramsespektrum« og »Banjos Likørstue«. Han blev offentligt kendt som vært på DR2-programmerne »Bertelsen - DR's Talkshow« (1999) og førnævnte »Bertelsen - De Uaktuelle Nyheder«. Begge skabt i selskab med Oliver Zahle.Siden var Bertelsen 2003-2006 medlem af DR2s chefredaktion og programchef med ansvar for kanalens humor-og satireindhold. Her havde han blandt andet en finger med i spillet i succeser som Anders »Anden« Matthesens socialrealistiske voksenjulekalender »Jul på Vesterbro« (2003), »Drengene fra Angora« (2004) og »Wulffmorgenthaler« (2005).I sensommeren 2011 blev det annonceret, at Mikael Bertelsen og Mads Brügger forlod Danmarks Radio, da makkerparret skulle være kanalchefer på nystartede Radio24syv, som gik i æteren senere samme år.Her arbejder de begge fortsat på at udvikle uforudsigelig og utraditionel radio. Parallelt er Bertelsen dog pt. atter aktuel på DR2 i serien »Bertelsen på Shikoku 88«, hvor han iført skjorte og slips begiver sig ud på verdens ældste pilgrimsrute i Japan.En ting er dog sikker. Man ved aldrig, hvor Mikael Bertelsen går hen næste gang.mahe@berlingske.dk Fakta: Blå bog Mikael BertelsenMikael Simpson Bertelsen er født 5. oktober 1967.Han er søn af syerske Kate Bertelsen og arkitekt Gunnar Bertelsen. Faderen står blandt andet bag markante københavnske caféer og restauranter som Café Victor, Victors Garage og Café Dagmar.Mikael Bertelsen er gift med nuværende Google-direktør og tidligere folketingsmedlem, Malou Aamund. Parret bor i Blovstrød og har tre døtre.Kanalchef på Radio24Syv sammen med sin mangeårige arbejdsmakker, Mads Brügger.
50 i morgen. Som vært, idemand, redaktør, kanalchef, ensom pilgrim og meget andet har Mikael Bertelsen gennem årene været garant for opfindsom og uventet radio og TV.
Det er moralsk set forkasteligt, at Danmark i september sidste år besluttede at suspendere en 30 år gammel aftale med FN om hvert år at modtage 500 såkaldte kvoteflygtninge.Det er også et udtryk for hykleri, når danske talsmænd, der tog del i FN-topmødet, samtidig erklærede, at Danmark ville bakke op om en mere human håndtering af flygtningestrømmen. Amoralsk og hyklerisk, lad det stå og lyse et øjeblik.Kvoteflygtninge er flygtninge, som ikke kan klare sig selv, de halte og blinde, dem i kørestol og dem, der går med krykker, alle dem, som Jesus sagde skulle komme til ham.Ifølge FN's oplysninger er der 162.500.Ikke mange, i betragtning af at der er 60 millioner flygtninge i verden. 162.500 mennesker, der har brug for ekstraordinær hjælp. Det kunne reduceres til 162.000, hvis ikke regeringen havde besluttet, at vi ikke har råd til at give dem hjælp og pleje i dette det næsten bedste og næsten rigeste af alle lande.Der er ingen undskyldning for, at regeringen har svigtet kravet om at vise medmenneskelighed, en fundamental del af vort vestlige menneskesyn.Inger Støjberg har meget smart forsøgt at lede kritikken af sin beslutning om at lukke for 500 kvoteflygtninge per år ud på et vildspor. Hun har blandet denne beslutning sammen med den almindelige debat om landets flygtningepolitik.Da hun af Politiken blev spurgt, om der var udsigt til at ophæve suspensionen, svarede hun på et helt andet spørgsmål.»Det kommer helt an på, hvordan det ser ud i forhold til, hvor mange der kommer hertil, men også det generelle billede, hvor mange der får asyl, hvor mange vi får sendt ud...«. Inger Støjberg forsøger at forplumre diskussionen og manipulere offentligheden.Konventionsflygtninge er én ting og diskussionen om den almindelige danske flygtningepolitik en anden. Det første handler om en moralsk forpligtelse og international solidaritet, det andet handler om politik og om, at man holder det, man lover.DET HANDLERom ledelse, om ikke at løbe efter vælgerne af frygt for at miste deres tække. Men politikerne vil gerne genvælges.Det kan desværre ikke udelukkes, at Inger Støjberg fører en folkekær politik med sine stramninger på udlændingeområdet.Men hun tager fejl, når hun blander de to problemer sammen og gør landets mulighed for at opfylde aftalen med FN sammen med, hvor mange asylansøgere der får lov til at blive i landet, eller hvor mange der søger asyl.Sidste år var der 6.266, i dette års fem første måneder er der kun tale om 974.Hun tager fejl, og det ved hun - evt. fordi nogle fornuftige embedsmænd har gjort hende opmærksom på, at der var tale om manipulation, et forsøg på at dreje vælgerne en knap.DE 500 forsorgsflygtninge - lad os kalde dem det frem for det neutrale kvoteflygtninge - vil koste det offentlige penge, men dette samfund demonstrerede sin næsten utrolige sociale og økonomiske stabilitet ved at absorbere et milliardtab i forbindelse med skattevæsenets udbetalinger til svindlere i udlandet. 500 mennesker under offentlig forsorg oven i de nationale forsorgsudgifter er ingen herregård.Ved i sit svar til Politiken at blande det generelle flygtningeproblem sammen med det specielle, forsorgsflygtningene, forsøger hun - indtil nu desværre med held - at forhindre en åben offentlig debat om de mennesker, vi svigter.Hvis Inger Støjberg ville have gennemført en opinionsmåling i befolkningen af, om Danmark skulle stå ved sin aftale med FN og ophæve suspensionen og solidarisere sig med Sverige, der tager seks gange så mange, og Norge, som tager fire gange så mange, så ville resultatet af opinionsundersøgelsen blive et bragende ja.Konventionsaftalen, der blev underskrevet for 30 år siden, er overensstemmende med traditionel dansk tankegang og værdinormer.Det er ikke befolkningen, der lider af et moralsk deficit i dette spørgsmål, det er regeringen.Hvorfor er det lykkedes Støjberg at slippe af sted med sin manipulation? Hvorfor er der næsten ingen, der tager til orde mod hende? Hvor er kirken, hvor er lægerne, men først og fremmest, hvor er de unge? Engang havde de ben at gå på. Vi gik mod atomvåben og Vietnam og apartheid og boligspekulanter på Vesterbro.Der er stadig veje at gå og mål at nå.Det er ikke befolkningen, der lider af et moralsk deficit i dette spørgsmål, det er regeringen.
SIGNATUR Der er ingen undskyldning for, at regeringen har svigtet kravet om at vise medmenneskelighed.
Hvis du skulle forestille dig dit sidste måltid, hvordan skulle det så se ud? »Det skulle foregå i vores lejlighed på Vesterbro over lang tid, og maden skulle være enkle ting, som man virkelig smager. Et hindbær, asparges, hummer. Mad, der ikke må være forarbejdet til ødelæggelse. Der måtte også godt være ting, jeg ikke havde smagt før.« Hvem skal lave maden? »Sidste sommer var jeg i Japan, og på et tidspunkt havde vi en kok, der tilberedte kobekød og andre små retter. Han skal stå for maden. Japanerne har jo sindssygt mange retter, små delikate portioner, og de tilbereder deres mad, så alt er friskt og afstemt.« Hvad skal I drikke til? »For mit eget vedkommende skal det være alkoholfrit.Mousserende måske. Jeg vil gerne have fornemmelsen af at være klar og ikke være dopet af noget.« Hvem skal med som gæst? »Tidligt på aftenen skal det både være familiemedlemmer, venner og kolleger. Jeg har også en damerejseklub, de kommer lidt senere på aftenen. Til sidst er der kun mine to børn, min mand og min hund.« Hvem skal holde tale? »Det vil ikke gøre noget, at nogen citerer noget poesi.« Hvilken musik skal I høre? »Vi skal have en strygekvartet. Schubert havde efter sigende bedt om at få spillet Beethovens sene strygekvartetværker de fire sidste dage, før han døde - det er sindssygt smukt.« Hvordan skal bordet dækkes? »Med masser af afskårne roser fra min rosenhave, som jeg er ved at planlægge i mit sommerhus. For nylig kiggede jeg i min farmors gamle rosenbog. På den sidste side opdagede jeg en optegning af den rosenhave, hun havde, og jeg husker præcis duftene i hendes have. Min rosenhave skal primært bestå af de roser, der var i min farmors have.« Hvordan skal stemningen være? »Jeg håber at kunne tillade mig selv at være i det, jeg er i, som jo er en tilstand, hvor man er på vej væk. Jeg altid har været bange for døden, og det har taget mig lang tid at arbejde med den frygt. Jeg har for eksempel læst »Staring at the sun - overcoming Death« af Irvin d. Yalom. Det er en håndbog i det at forholde sig til sin død, hvilket man kun kan gøre i få øjeblikke ad gangen. Ligesom at kigge ind i solen. Formodentlig vil der komme bølger af forskellige følelser, og stemningen ville nok også være præget af, at vi har en strygekvartet.Det åndedræt, der er i sådan en kvartet, vil være lindrende for alle.« Hvad vil I tale om? »Da jeg sidste år var forbi min farbror, der lå for døden, talte jeg med ham om, hvordan vi havde haft det sjovt sammen. Vi har et ansigtsudtryk, vi begge kunne lave, og det gjorde vi der. Jeg håber, at nogle af dem, der kommer forbi mig, vil minde mig om sjove ting, vi har lavet sammen.« Hvem skal du sidde ved siden af? »Ikke nogen bestemt. Jeg sidestiller det lidt med min anden fødsel, som var en hjemmefødsel.Inden fødslen forberedte vi, at der skulle være forskellige steder, man kunne være, afhængig af, hvad man havde lyst til.Det samme gælder ved mit sidste måltid.Man skal kunne gå rundt og gøre det, der føles godt. Jeg tænker i det hele taget, at det at dø må være lige så intimt som at føde.« Hvordan slutter det? »Med mine allernærmeste. Det vigtigste er, at der er berøring, og at mine børn forstår, at de er elsket for altid. Hele det spørgsmål, der ligger i det sidste måltid, er jo, hvad der betyder noget. Det er kunst, duft, smag, nærvær.Den ultimative intimitet.«.
MARIE LOUISE WILLE Til det sidste måltid skal der være hindbær, asparges og en strygekvartet, fortæller skuespiller Marie Louise Wille, som indtil 16. juni spiller i »Hår på den« på Teater Grob.
Senest, Berlingske skrev om West-Market, var under overskriften »Lidt frækkere end Torvehallerne og lidt pænere end Papirøen«. Men i dag står en del af butikkerne tomme, mens flere stade holdere har valgt at dreje nøglen om.Planen var, at arkaden skulle deles op i to afdelinger: Én med spisesteder og én forbeholdt detailsalg a la oste, slagtervarer og frisk grønt.Fordelingen skulle være næsten lige -men allerede inden åbningen viste det sig svært at fylde standene ud mod Vesterbrogade. Og etableringen var præget af tilbagevendende problemer.»Brandalarmen går syv-otte gange i primetime, så når kunderne står i kø, skal de evakueres.De bliver jo bange, og når man går fra et sted med grædende børn, kommer man ikke igen,« siger en stadeholder, der ønsker at være anonym, fordi han har penge i klemme i sagen.Berlingske har været i kontakt med fem stade holdere, der alle fortæller den samme historie: Ledelsen var gode til at skabe en hype, men den blev tabt igen.Konsekvensen er, at der stort set ikke er noget detailsalg tilbage nu, fortæller stadeholderne.Flere af lejerne kalder ligefrem forløbet amatøragtigt og fortæller, at der manglede varmt vand i passagens ene ende, at åbningstiderne på dørene var forkerte, og at markedsføringen var mangel fuld. Ifølge dem sætter den kaotiske begyndelse sit præg på bundlinjen i dag.Det kan man helt konkret se i form af nedrullede skodder: Oprindeligt var planen, at WestMarket skulle holde åbent syv dage om ugen, men nu er skodderne rullet ned to ud af syv dage i centerets detaildel.Årsagen er, at omsætningen simpelthen ikke er stor nok til, at det kan betale sig at holde åbent mandag og søndag, hvor man sælger for et par hundrede kroner, forklarer stadeholderne.Mindre iværksættere i klemmeI alt er otte stader lukket i detailafdelingen, levetiden har været så kort som en enkelt måned for nogle af dem. Desuden står omkring ti stande for tiden tomme i enden ud mod Vesterbrogade.Men klikker man ind på West-Markets hjemmeside, er alt på nær én markeret som udlejet.Flere af standene er drevet af mindre iværksættere, der har mistet fra 80.000 til 500.000 kroner i løbet af de tre en halv måned, West-Market har eksisteret.Tilliden til ledelsen er i bund hos lejerne, der grundlæggende mener, at de har købt sig ind på falsk grundlag. Profilen af et marked med et blomstrende detailsalg er ikke i overensstemmelse med virkeligheden, forklarer de.Nomineret til AOK-prisDen kritik er Bo Raahauge, der sidder i West-Markets bestyrelse, uenig i.»Vi er kun fire måneder gamle og har for to måneder siden afsat en del ressourcer til at indsamle relevant viden, så vores DNA kan blive finjusteret,« siger Bo Raahauge.Han peger på, at WestMarket har overvægt af positive tilbagemeldinger på Facebook og er nomineret til årets AOK-pris.Men forklaringen om begyndervanskeligheder køber de stadeholdere, Berlingske har talt med, ikke. Som en af dem siger: »De kan slå det hele hen som værende opstartsproblemer, men i det her omfang er det voldsomt.« Golfspilleren Anders Hansen sidder i WestMarkets bestyrelse, og han erkender, at der var vanskeligheder i begyndelsen.»Til at starte med var det ikke perfekt, men det var brugbart, vil jeg sige. At det slet ikke stod klart, det er forkert,« siger han.I WestMarkets anden del, hvor der er spisesteder, kan stadeholderne godt få forretningen til at løbe rundt, og åbningstiderne er stadig syv dage om ugen.Men scenariet kan blive, at også de bliver påvirket af den sløje forretning i passagens anden ende. Stade holderne håber og tror på, at skuden kan vendes, men det kræver handling fra ledelsen.Bo Raahauge er »yderst fortrøstningsfuld« på trods af udfordringerne.»Vi er lykkedes i et vist omfang, men det er klart, at der er udfordringer i sektionen mod Vesterbrogade. Det arbejder vi på at finde en løsning på,« siger han og fortsætter: »Det er jo ikke en holdbar situation, at vi har en hel sektion, der ikke fungerer.«.asmr@berlingske.dk Fakta: WESTMARKET Københavnsk madmarkedWestMarket på Vesterbro i København slog dørene op 26. januar 2017 - åbningen var blevet udskudt fra oktober 2016. Målsætningen var, at tre millioner mennesker skulle lægge vejen gennem den smalle passage.WestMarkets nettoareal er på 1.400 kvm - 200 kvm større end Torvehallerne på Israels Plads i Indre By.Markedet er ejet af WestMarket Holding, hvor Bo Raahauge Rasmussen og Anders Hansen sidder i bestyrelsen. Steen Ordell Guldbrand Jensen har været administrerende direktør for WestMarket siden 25. april - han overtog efter Christian Kofoed.
WestMarket skulle være en pendant til Papirøen og Torvehallerne tilsat et drys levende markedsstemning og vesterbrosk charme. Men blot fire måneder efter åbningen drejer detailstandene nøglen om én efter én. Stadeholderne mener, at de er blevet købt ind på falsk grundlag, mens ledelsen forklarer, at løsningen er undervejs.
En folketælling gennemført af Danmarks Statistik for Berlingske slog forleden fast, at hver fjerde københavner er indvandrer eller efterkommer af indvandrere fra både vestlige og ikkevestlige lande. I Københavns Kommune bor cirka 450.000 borgere med dansk oprindelse og næsten 144.000 med indvandrerbaggrund, herunder snesevis af voldsomt norske medicinstuderende.Denne statistiske oplysning kommer overhovedet ikke bag på mig, for jeg er en del af denne lille, men hastigt voksende gruppe af tilkomne med anden etnisk herkomst end brokvarter og tebirkes. Jeg kommer vestfra, fra den østlige del af Jylland, og jeg forstår godt bekymringen hos den i Silkeborg fødte kulturborgmester Carl Christian Ebbesen (DF) for, at udviklingen er uholdbar for København.»Det giver massive integrationsproblemer og problemer med at motivere dem til at tage en uddannelse. Det betyder ikke, at alle ikke klarer sig godt, men der er for mange, der ikke gør«. Jeg er sikker på, at også overborgmester Frank Jensen fra Ulsted er enig. Tilstrømningen af folk, der aldrig rigtig bliver københavnere, er løbet løbsk, og medmindre de få ægte københavnere, der trods alt stadig findes i visse enorme, ikke-huslejeregulerede lejligheder i Frederiksstaden, virkelig begynder at yngle, vil tendensen blot fortsætte. Mine børn bliver jo heller ikke rigtige københavnere, og vi får altså mange børn, os vestfra.MÅSKE ER VI københavnere på papiret, måske føler vi os endda fra tid til anden som københavnere, når vi cykler over Inderhavnsbroen og i et flygtigt sekund kommer til at få bobler i maven over en betagende solnedgang, der plasker kaskader af balsamisk skønhed ned over Nyhavn, men det at være ægte københavner er altså mere end papir og følelser.Det er eksempelvis at have sæsonkort til Parken, men kun komme der, når FCK vinder og spiller lækkert, at foragte Distortion som den bonderøvsfest, den har udviklet sig til at være, at synge med på den der med Ulige Numre og at tage på udlandsrejse til Berlin, New York og Helenekilde Badehotel nogle gange om året.Det er københavnsk. Men sådan er der ulykkeligvis forsvindende få, der er i dag.For med tilstrømningen af fremmedelementer som mig opstår mindst tre store problemer.Problem nummer 1: Ghettodannelse. På Vesterbro, hvor jeg bor, kan man snart sagt ikke ytre så meget som ét positivt ord om Stig Tøfting, vintersæd eller uberørte motorvejsstrækninger, uden at man skal sætte 15 minutter af til klapsalver og håndtryk fra tilfældigt forbipasserende racefæller vestfra.Problem nummer 2: Paralleløkonomi. Vi får så mange produkter fra jyske køkkenhaver bragt til huse, at vi ikke bidrager til at opretholde et lokalt næringsliv. Vi snakker grøntsager fra egen kålgård, alt i hjemmesyltede produkter og æg fra fritgående høns. Produkter, der desuden indeholder bakterier og sygdomme, der kan forstyrre den lokale flora og fauna.Problem nummer 3: Kulturel udvanding. København er Dan Turèll, John Mogensen, Kim Larsen, Leif Sylvester, Tove Ditlevsen og Natasja. Fint nok, at vi tilflyttere kommer og lærer disse kanoniserede kanoner at kende. Men samtidig bringer vi vores egen kultur med, som pludselig oversvømmer hovedstaden. Asger Jorn-malerier fra Silkeborg, Hans Wegner-stole fra Tønder, Børge Mogensen-sofaer fra Aalborg, Johs. V. Jensen-bøger fra Farsø og Thomas Helmig-musik fra Egå.JEG ERKENDER, at her er et problem. Ingen tvivl derom. Udviklingen går simpelthen for hurtigt, og det er ikke i nogens interesse, at københavnerne rendes over ende, når de nu er så gæstfri.Der, hvor jeg går hen og bliver noller, grænsende til decideret træls, er, at jeg gerne vil beholde nogle enkelte elementer fra min opvækst og oprindelige kultur.Ikke alt, bare sådan noget som tilbagelænethed, lune og snusfornuft. Det giver et godt miks i en by, hvor der er meget fremadrettethed, coolness og, ja, snus er godt nok ved at blive ret udbredt (skønt det vist er fra Sverige), men fornuft kan der godt være langt imellem, hvilket kan aflæses i den aktuelle byplanlægning.Men det er på et tidspunkt blevet ufint at insistere på, at kulturberigelse ved krydsbestøvning er et udmærket fænomen og ikke en samfundsnedbrydende modbydelighed. Måske har byen godt af lidt input udefra.Måske kunne det endda kaste en historie af sig i Berlingske. Den fineste hovedstadsavis; udkommet siden 1749 og navngivet efter dens fader, Ernst H. Berling fra Mecklenburg. Endnu en indvandrer.zacho@pol.dk Det at være ægte københavner er altså mere end papir og følelser.
Hovedstaden er blevet multikulturel - med alle de følgesygdomme, som ukontrolleret indvandring medfører.
Der stod masser af forventningsfulde og nervøse kokke klar til at få hædret deres gastronomiske håndelag med den ypperste pris inden for finere madlavning, da der mandag aften blev uddelt Michelinstjerner på Københavns Rådhus.Det tog sin tid at komme frem til de danske restauranter, og da den første danske restaurant blev trukket op af hatten, var det ganske overraskende den jyske restaurant MeMu i Vejle, der kunne juble over sin første Michelinstjerne.»Vi blev inviteret i torsdags. Når man inviteres af Michelin, så er det nok ikke for sjov.Men da jeg så, der stod Vejle, der må jeg nok sige, at pulsen røg et godt stykke over 200. Jeg troede sgu næsten ikke på det,« lyder det fra MeMus køkkenchef, Michael Munk.Det næste danske navn, der blev afsløret, var Jordnær i Gentofte. Restauranten er en del af Gentofte Hotel, og den drives af Eric Vildgaard og hans kone Tina Kragh Vildgaard, der skulle fejre sejren med deres børn.»Jeg er mundlam. Alt skyldes min kone, hvis jeg skal være ærlig,« lød det fra køkkenchefen på Jordnær, Eric Vildgaard, der rørt modtog prisen på scenen.Der er altså kun kommet to nye enstjernede restauranter til Danmark i år.To stjerner til københavnsk restaurant Så blev fokus rykket til de tostjernede restauranter.Her blev det straks afsløret, at der bliver endnu en tostjernet restaurant i København.Det drejer sig om Kadeaus københavnske afdeling, der nu kan bryste sig af hele to Michelinstjerner.Kun Henne Kirkeby Kro og AOC i København har hidtil haft to Michelinstjerner.»Jeg er meget, meget stolt og meget, meget glad. Hele holdet fortjener det her. Det er en stor thumbs up til dem alle,« lød det fra køkkenchefen Nicolai Nørregaard: »Jeg ved helt ærligt ikke, hvad jeg skal sige.Jeg er meget lettet. Nu skal jeg bare rundt og lukke lort ud til kameraerne her, og så skal vi alle sammen ned på Ludvigsen (bar på Vesterbro, red.), hvor resten af holdet sidder og drikker,« fortæller han.Det er den gamle franske madguides nordiske udgave »The Michelin Guide Nordic Countries 2018«, der mandag aften blev offentliggjort.Michelinguiden har haft en nordisk udgave siden 2015. I 2017 havde Danmark 24 restauranter med en eller flere Michelinstjerner -og dertil en enkelt på Færøerne. I 2018 lyder tallet nu på 26 restauranter og en på Færøerne.Hvor meget betyder det?Lander der en eller flere af de eftertragtede stjerner hos en dansk restaurant, har det også stor betydning for forretningsdelen og er altså meget mere end blot den fine omtale.I en rundspørge til en række Michelinrestauranter udført af Horesta, hovedorganisationen for hotel-, restaurant-og turisterhvervet, fortæller restauranterne, at den første Michelinstjerne medførte en omsætningsvækst på 25 pct. Restauranterne svarede ydermere, at halvdelen af deres gæster er udlændinge.Desuden oplever mange restauranter, at bookingsystemerne går ned pga. den store interesse ved første stjerne.Det nikker de genkendende til hos Dinner-Booking, der håndterer mange af de nordiske Michelinrestauranters bookinger: »Der er en markant forøget interesse for en restaurant, som får sin første stjerne. Det giver sig blandt andet til udtryk i en femdobling i antallet af bookinger umiddelbart efter den opnåede stjerne.Tallet varierer naturligvis fra restaurant til restaurant. Vi har set en fremgang på op til 799 procent umiddelbart efter modtagelsen af den første Michelinstjerne, mens gennemsnittet ligger på 498 procent,« fortæller partner i DinnerBooking Peter Thygesen.Er man interesseret i et fysisk eksemplar af guiden, kan den nu købes hos diverse boghandlere og online.sha@berlingske.dk raks@berlingske.dk Fakta: Her er de danske Michelin-stjernerI går blev de nyeste Michelinstjerner uddelt. Det blev til tre nye danske stjerner.Der er nu 26 danske restauranter i den internationale madguide.SÅDAN BEDØMMER MICHELINPå Michelins egen hjemmeside skriver man følgende om inspektørernes vurdering: »I Guide Michelin får maden (og kun maden) karakterer ved hjælp af stjerner. Vurdering af service, atmosfære og øvrige indtryk belønnes med korslagt bestik (1-5 bestik)«. -Tre stjerner i Guide Michelin betyder, at en restaurant er »værd at rejse efter«. -To stjerner betyder, at restauranten er »en omvej værd«. -En stjerne betyder, at det er en »rigtig god restaurant i sin kategori«. Stjernerne uddeles kun på basis af den mad, som serveres. Fem kriterier vejleder inspektørerne i deres bedømmelse: 1. Kvaliteten på råvarerne.2. »Håndværket« - dvs. smagen og tilberedningen.3. »Personligheden« -dvs. hvor godt det er lykkedes for kokken at finde sit eget udtryk.4. Noget for pengene.5. Kvalitet over tid - det skal være en lige fantastisk oplevelse, uanset hvornår man besøger restauranten.Kilde: Michelin.dk 26 restauranter i Danmark og en på Færøerne har nu Michelin-stjerner.
Der var stjernedrys til tre danske restauranter, da Michelinstjernerne i går blev afsløret ved et stort arrangement på Rådhuset i København.
110 kr. for pølse med brød - de er towlige, de kjøwenhavnere!!« udbrød manden, der studerede menukortet på muren uden for nyåbnede Bach Yên. Godt, han ikke så kinarullen til 145 kr. eller fiske-fileten til 170 kr.På en måde forstår jeg ham godt. For der ér noget grotesk over denne snobben nedad, når dyre råvarer og dygtigt håndværk partout skal præsenteres som fastfood. Det gælder også her på hjørnet af Vesterbro Torv, hvor LêLêkæden efter ti år har lukket moderrestauranten for i stedet at lave dels en stor udgave af deres street food-koncept og så Bach Yên i det langstrakte lokale ved siden af, der er en slags gourmetgrillbar med cocktails.Stedet er opkaldt efter LêLê-stammoderen, fru Bach Yên, og ideen med en grillbar er ikke helt skæv, for det var med en sådan af slagsen, at den succesrige bådflygtningefamilie i 1986 begyndte deres nye liv i Nordjylland.Umiddelbart minder flere af retterne da også helt bevidst om noget, de kunne have serveret dengang. Men kun på overfladen. For kinarullen med fyld af kalvebrisler, andecon-fit, kyllingelever, svampe og chilispækket kål lå betydeligt bedre i både mave og mund end dem, jeg husker fra barndommens kinagriller.Allerede snackene havde vist, at Bach Yên fører grillbarkonceptet et nyt sted hen: hjemmepuffet flæskesvær serveret med oliventapenade samt et glas varm californisk sake i et shotglas med en nøgen dame på bunden - velgørende vovet i disse # MeToo-tider.Vi fulgte saken op med en usvovlet Loirechenin blanc fra det veludstyrede vinkort (bl. a.Flor de Pingus, Faiveley og Zind-Humbrecht).En såkaldt »pirat-vin« fra Damien Laureau, der har taget turen rundt om Caribien i et romfad og stadig har diskrete romnoter i sin frugtige og let oxiderede næse. En god ledsager til en slider-agtig baobolle med fyld af blandt andet sød basilikum og vietnamesisk mynte, tomatsalsa, chilisatay samt sprødstegt krabbekød. For ikke at nævne perfekt selskab til den side order af crunchy vandspinat wokstegt i sesam-og sojaolie, som med hvidløgschips var så delikat, at det var lige før, at den overstrålede krabbeburgeren.Vi delte alle retter, også »dagens femretters menu« (385 kr.) Først en dekonstrueret dim sum, hvor det dampede, florlette svøb af rismel i stedet for at være pakket rundt om sit fyld af rejer lå under det. Rejerne var tørstegte sammen med røget spæk og brødcroutoner og dressed to kill i en blanding af limesaft, fiskesauce, ingefær og tamarind. De tørstegte rejer og den potente sauce fjernede dog det delikate, som ellers er dim summens særkende, og retten var efter min smag ude af balance.Så kom den forkætrede pølse - eller rettere to små. Anrettet på pølsebakke med en lille briochebolle, fyld af frilandsgris gennemkrydret med blandt andet koriander, galangarod, citrongræs og limeblade, og med »ketchup« af pureret, grillet peberfrugt samt sennep med pureret ansjos. En fin lille hapser, men selv i a la carte-udgaven med tre minipøller til 110 kr.noget klejn til prisen.Så var der mere smæk i en smukt balanceret indisk karryret med aubergine, løg og peberfrugt i en garam marsala med masser af hvidløg, spidskommen og peber. Og topvelsmag i aftenens uden sammenligning bedste ret: fiskefileten. Lavet af præcist tilberedt sandart i en panering af puffede grønne sticky-rice og lagt på en salat af umoden mango med forårsløg og koriander i en sauce på lime, ingefær og chili. Wauv! Pludselig sad man på palmestranden ved det sydkinesiske hav. Hvorfra en udmærket, men komplet unødvendig garniture af sauce tartare desværre hurtigt rev os væk. En reference til grillbarens remoulade, I get it, men drop den.Menuen bød på bananasplit med hjemmelavet kokosmælkis, hasselnøddecrunch, salte peanuts og bananer karamelliseret i rom. Sådan har jeg aldrig fået den før, og det kunne vi også sige om min gæsts ispind - den stærkt ildelugtende, men herligt søde durianfrugt, som her klogt var indkapslet i en limegranité og derefter overtrukket med hvid chokolade.Over en kop af Vietnams særlige smør-og sukkerristede robustakaffe med kondenseret mælk måtte vi erkende, at ideen med at twiste den klassiske grillbars kendinge både er gennemført og faktisk virker. Kun enkelte steder løber konceptet af med maden. Niveauet er højt på Bach Yên - både hvad angår betjening, vin, velsmag og gode råvarer. Desværre gælder det høje niveau også priserne, der konsekvent ligger mindst ét niveau over lignende steder som Sanchez og Ibu. Det er lige ved at koste den fjerde stjerne, men velsmagen hiver den lige hjem.svra@berlingske.dk Fakta: Det spiste vi på Bach YênKinarulle: 145 kr.Vandspinat: 75 kr.Krabbeburger: 125 kr.Durian Magnum: 75 kr.Dagens menu (dim sum, pølser m. brød, fiskefilet, karry og bananasplit): 385 kr.
Bach Yên.
I sidste uge blev min mand indlagt på Rigshospitalet med en sammenklappet lunge, og da han fik en seng, var det en vinduesplads på 15. etage med udsigt over Fælledparken, hvor vi mødte hinanden en sommerdag for længe siden, og Parken, hvor FC København, som vi begge elsker, spiller.»Hvor er det heldigt, det er her, du skal ligge,« sagde jeg til ham.Men det gik hurtigt op for mig, at det heldigste ikke var sengepladsen eller udsigten.Det, der var vores største held, var, at Anette var på vagt, og at hun var den sygeplejerske, der passede Nikolaj den første aften.For et par år siden begyndte jeg at læse bloggen underet-er-at-vi-er-til. blogspot.dk/ til, hvor Lene fortæller om sit liv. Som mor, som hustru til en kartoffelavler og som sygeplejerske.Og gennem hendes beskrivelser er det for alvor gået op for mig, at sygeplejen er et fag, som er noget helt særligt: en kombination af en faglig kompetence, af viden og kunnen, men også med evnen til at yde en professionel omsorg, så patient og pårørende føler sig tryg.På Rigshospitalet fik jeg det demonstreret live. For sådan en sygeplejerske var Annette.Hun var venlig, imødekommende, sød og sjov. Men hun var også rolig, myndig og kunne forklare, hvad der skulle ske og hvorfor.Hun havde travlt, men hun pakkede os ind i tryghed og omsorg, og hun havde overskud til at sørge for at skabe god stemning. Hun sikrede sig, at min mand havde høretelefoner til fjernsynet, hun hentede en cola til ham i det hemmelige skab, så han kunne få lidt sukker i en træt krop. Hun fandt ud af, hvornår Danmark spillede håndbold, så ham i sengen ved siden af kunne se kampen, og hun fandt en lille stol, der passede ved sengekanten, så jeg kunne holde min mand i hånden. Og nå ja, så gav hun også smertestillende, var med til at lægge et dræn og sørgede for, at han fik den rette behandling.Hun var legemliggørelse af, hvad varme hænder i den offentlige sektor er og kan, og jeg kunne ikke lade være tænke på, hvor ærgerligt det er, at omsorg ikke kan måles på samme måde som antal af operationer eller gennemførte kemobehandindlinger.For hvor i et regneark kan man se, at jeg, da jeg lå alene i vores fælles seng på Vesterbro, faldt rolig i søvn ved tanken om, at Anette passede på ham? Det tæller formentlig ingen steder, når regnedrenge udtænker nye besparelser, men det var en kæmpe gave. Hvor kan man se, at han følte sig tryg? At vi følte os set og hørt og respekteret? At det, at han var syg blev til en god oplevelse af omsorg og kompetence? At velfærdsstaten foldede sine vinger under os begge to? Ingen steder. Men man kan mærke det, for selv om en sammenklappet lunge kan fikses hurtigt, når man stadig at mærke angsten, når man indser, at man skal dø. Og at dem, man elsker, kan dø for hurtigt. Man bliver lille og forsigtig og har brug for at blive passet på. Det blev vi.Tak, Anette. Og alle andre sygeplejersker. I er kæmpe stjerner!.Fakta: BEVÆG DIG!Der er få ting så motiverende for at motionere mere som en weekend på et hospital. En skridttæller er et virkelig godt redskab til mere bevægelse hver dag, fordi det står lysende klart, hvor lidt man laver, hvis man ikke tænker over det. Jeg har prøvet nogle stykker, og Fitbit Flex 2 er den bedste. Okay pæn på armen, god app, smarte funktioner.Som at den beder en bevæge sig mindst 250 skridt i timen (hvilket denne lille kontorkrop ikke gør), at den kan bruges som alarm, man indstiller og armbåndet vibrerer, det er vandtæt, så man kan både gå i bad og svømme med den, og at den af sig selv opdager, hvilken type motion man dyrker.Fra 55 pund på amazon. co. uk.UGENS SVINGNINGERFastelavnsbollesæson.Manner, hvor er det synd for dem, der er bange for gluten. Januarhad.Siden hvornår er noget blevet bedre af konstant brok? Hold nu kaje. Sanne Salomonsen.Ord er overflødige. Hvor er min leopardpels? Stenbiderrogn.Det bliver forår igen!.
STRØTANKER.
Der er næppe nogen dansker, som er mere kendt inden for sit felt i den store verden end Nomas køkkenchef og medejer, René Redzepi. Hvis nogen for 14 år siden, da Noma åbnede, havde sagt, at en dansk kok skulle blive klodens mest indflydelsesrige i, hvad der snart ligner et årti og København dermed en af den gastronomiske verdens allervarmeste destinationer, ville man have sagt, at vedkommende måtte have spist svampe - og her taler vi hverken om morkel eller karl johan.Sagen er, at Redzepi fra starten har tænkt sig selv i international kontekst, hvilket han selv mener tildels skyldes hans blandede baggrund: Faren Ali er etnisk albaner fra Makedonien og mor Hanne dansk.Læretiden, som startede på Pierre André i København, blev afsluttet på Jardin des Senses i Montpellier, som dengang havde tre Michelin-stjerner. Under læretiden besøgte Redzepi verdens dengang førende restaurant, elBulli, og besluttede sig for, at her ville han arbejde.Sæsonen på elBulli i 1999 blev afgørende for dannelsen af Redzepis ambitionsniveau: Det handler ikke bare om at være bedst, men om at skabe et helt nyt sprog. Her var Claus Meyers invitation til at starte Det nye nordiske køkken på Noma en kærkommen mulighed.Det tog som bekendt et par år for Redzepi at udvikle det nye nordiske madsprog og erobre førstepladsen på Worlds 50 Best Restaurants.Anden fase var at gøre Noma til en bevægelse i form af de årlige MAD food camps, som er internationale madsymposier afholdt i et cirkustelt på Refshaleøen, hvor man diskuterer madverdenens for-og fremtid, snarere end at præsentere de sidste nye retter, som det ellers var sædvane ved dens slags events.Nomas tredje fase er de foreløbig tre pop ups i henholdsvis Japan, Australien og Mexico, hvor man efter et års research på stedet flyver hele restauranten inklusive koner, børn og svigermødre ud on location.Selv om det kunne lyde som en hippieagtig utopi, skal man ikke tage fejl: Det er ikke sådan på Noma, at man danser sig frem til beslutningerne.Det er Redzepi, der bestemmer, og han forventer, at der bliver arbejdet benhårdt, for det gør han selv.Det er utvivlsomt afgørende for Redzepis internationale position, at han har formået at holde et stramt fokus på kerneværdierne i sin restaurant i stedet for at sælge ud ved at malke brandet gennem TV-shows, reklamer og køkkentøjsserier.Man skal således ikke forvente sig at finde en Ferrari i garagen derhjemme - alene af den grund at Redzepi ikke har et kørekort. Den eneste private luksus, kokken foreløbig har tilladt sig, er at bo godt i, hvad der ligner et gammelt restaureret bondehus midt på Christianshavn, hvor der er rigeligt med plads til konen Nadine, døtrene Arwen, Genta og Ro samt svigermor Bente.sof@berlingske.dk Fakta: René Redzepi blå bogOpvokset på Vesterbro som søn af Ali og Hanne, der mødte hinanden som henholdsvis opvasker og kassedame på cafeteriaet ved Nørreport.Nr. ét med Noma på Worlds 50 Best Restaurants i årene 2010, 2011, 2012 og 2014.På Time Magazines liste over verdens 100 mest indflydelsesrige personer i 2012 og på forsiden af samme magasin senere samme år.Lukkede Noma i Strandgade i marts 2017 for at genåbne som Noma 2.0 i Søminedepotet på Refshalevej 15.februar 2018.
40 i morgen. Skabelsen af Noma, som består af lige dele mad, utopi og bevægelse, har gjort René Redzepi til verdens mest indflydelsesrige kok.
Altid at stå/ på tæer/ for at se ud/ gennem sine/ voksne øjne«. Afstanden mellem barndom og voksenliv er ikke kun et tema i digtet »Tågænger«, men i snart sagt al den poesi, Tove Ditlevsen skrev frem mod sit selvmord i 1976, og som den højst nulevende digter Olga Ravn har læst og samlet i udvalg under den sigende titel »Der bor en ung pige i mig, som ikke vil dø«. Udvalget af både kendte og mindre kendte digte, af hits og oversete esser, spejler naturligvis ikke kun Ditlevsen, men også Ravn, der i sit rigtigt gode efterord skriver om sit liv som småbarnsmor på det Vesterbro, Ditlevsen var så bundet til, og om »Dem jeg elsker, men ikke elsker.Det jeg burde gøre og være, men hverken gør eller er.« Ravn skriver også om, hvorvidt Ditlevsen er en gammeldags eller moderne digter, hvilket er en diskussion, som er næsten lige så gammel som forfatterskabet.Specielt rimene havde modernisterne svært ved at goutere, men Ravn åbner for en interessant læsning.For hende kan den rimede form, som Klaus Rifbjerg kaldte et »korset«, ses som et udtryk for den ufrihed, digtene kredser om: »Har mange af disse digte ikke netop med ufrihed at gøre? Med tabte pigelige drømme at gøre, med i en fjern barndoms påførte smerter at gøre, at gøre med mænd, der går, og børn, der ser underligt op på dig, og du husker igen, at du er deres mor.« Jo. Men Ditlevsen var også inspireret af salmer og guldalderlitteratur, rimet litteratur, og samtidig interesseret i at skrive, så »almindelige mennesker« kunne læse med. Hvilket de i dén grad gjorde. Og stadig gør. Det gammeldags er det trygge, og rimene giver samtidig digtene en sanglignende kvalitet. Igen en tryghedsskabende faktor for de fleste.Men størstedelen af digtene er, uanset hvad, stadig vedkommende og friske. Ord som »ak« og »endskønt« dukker godt nok op, ligesom nogle bliver »drejet en knap«. Men digtene gør generelt brug af et enkelt, hverdagsligt sprog, og tingene og stederne - »opgang«, »paraply«, »vækkeur« - i stroferne er så uspeci-fikke, at de også fungerer i 2017.Den franske digter Jules Supervielle sagde engang: »Tag sprogets allermindste ord, de mest grå ord, og giv dem en fest«. Sådan er det hos Ditlevsen, selv om festen er af den vemodigste slags, hvor alt det tabte og alle fortrydelserne står helt oppe i de våde øjne. Hvor den uskyldige pige ser på den kuldslåede kvinde, hun er blevet: »Og det er din styrke og trøst, at du ikke er død,/ men lever et sted som en spinkel og vigende skygge,/ endskønt jeg har solgt dine drømme for hus og for brød,/ og trukket dig ned i en smerte, der minder om lykke.« Tab, savn, død. Kærlighed, lyst, svigt. Klasseskel. Kvindeliv i en mandeverden.Tove Ditlevsen skriver om det hele. Men måske mest om ensomhed.Som her: »Med ingen kan/ man dele/ de inderste/ tanker./ Det vigtigste/ i verden/ er man/ alene med.« Ditlevsen er glasklar i sit udtryk, men sjældent unuanceret. Og oftest livsklog. Så senere i samme digt lyder det, at ensomheden ikke kun er en »varig byrde«, men også en »sagte glæde«. Dét »at her kan/ ingen nå dig/ og ingen/ lukkes ind.« At være menneske er så smukt og så sørgeligt. Hvilket også kan siges om Ditlevsens poesi, der lyser gennem årtier, tidsånd og litterære strømninger og er så fuld af stærke linjer. Som »Min ungdom/ faldt af mig i/ store flager«. Eller »Ofte springer kærlighed/ en generation over«.jech@berlingske.dk 

Når jeg kigger ud ad vinduet, ser jeg stålgitre og træbjælker i lange rækker.De står og venter op ad træerne og op ad husmurene, og et af cykelstativerne måtte forleden lade livet for de tonstunge byggematerialer. Græsplænen, hvor børnene plejede at lege, er pløjet op af en motordrevet kran, som nu hviler sig lidt i den tilbageværende mudderpøl. Men i morgen begynder det igen. Vinduer rives ud, cement hamres i stykker, støv og snavs hvirvler rundt i luften. Kranen vågner. Op i luften hejses spraymalede altandøre, træbjælker, paneler og ivrige og travle arbejdsmænd.Og endelig kommer den. Stålkassen. Enhver andelshavers vådeste drøm. For 150.000 kroner per kasse får mine naboer de altaner, som de har drømt og snakket om, siden jeg flyttede ind for seks år siden. Jeg forstår det ikke.For 150.000 kroner kunne jeg købe mig en 35 fods sejlbåd. Jeg kunne tage på jordomsejling i et år. Jeg kunne dykke på de polynesiske atoller og se stjernerne spejle sig i havet. Jeg kunne købe mig en firehjulstrækker og tage på eventyr i Østen. Jeg kunne se verden, blive klogere på mig selv og andre og opleve kulturer og horisonter, jeg ikke drømte om eksisterede.Mine naboer vil hellere have en stålkasse og en potteplante. Her vil de for enhver pris nyde deres nespressokaffe og ostemad og udsigten til beton og stål, mens regnen trommer på regnhætten.Jeg hører hver dag om forelskede kærestepar, ældre enlige og unge singlefyreog piger, der klager over husleje og et uretfærdigt og sygeligt kapitalistisk boligmarked.Men hver dag, når jeg cykler rundt i København, ser jeg containere med altan.dk-logoer.På de smukke, gamle facader hænger spritnye altaner, oftest kun benyttet af ensomme designermøbler, racercykler og askebægre.Hver en bydel har efterhånden sin egen kran, som står klar til at bringe nye altaner til verden. Hvordan har de råd til det, hvis boligmarkedet er så bunduretfærdigt? Hvordan er det, københavnere forvalter deres penge? Rejs dog ud i verden, gå lidt mere i biografen, begynd at gå til opera eller køb jer en sejlbåd. Det er en hån at opleve, at mange københavneres største ønske i livet er et masseproduceret stykke byggemateriale på størrelse med et badekar.HVIS HERMAN BANG levede i dag, ville han skrive om altanen og ikke stukken. Altanen er blevet provinsialismens Københavns symbol på det gode liv, frihed, men mest af alt en opblæst facade, hul og åndløs som de blankpolerede stålgitre på altanen. Altanen er den hellige gral, bymenneskets lille private fort. Koste, hvad det vil! En lejlighed uden altan er et fængsel, en indelukket lille isolationscelle, hvor liv ikke længere trives.Når jeg vil ud i solen eller have frisk luft, låser jeg døren til min lejlighed og går ud i byen. Jeg går ned i gaden, og jeg hilser på de mennesker, jeg møder. Jeg bestiller kaffe og croissant, og jeg har samtaler. Jeg går i Frederiksberg Have og mærker træerne og vandet og luften. Jeg lytter til andre mennesker.Jeg ser liv og bevægelse, og jeg suger det til mig. Jeg er en del af billedet. Men højt hævet over mig troner altanfolket og kigger ud mellem stålgitrene, mens de godter sig over, at det her er deres og ingen andres stålkasse.Her kan ingen røre dem eller værst af alt tale til dem. Jeg forstår det ikke.Der er behov for en debat om, hvordan vi bruger vores penge, og hvordan vi indretter vores by.OM TO-TRE UGER er et dusin fabriksnye altaner installeret på husfacaden over for min lejlighed. Millionbeløb sendes til altanfirmaet, bankrådgivere overtales, penge lånes hos forældre eller findes frem fra skattekisten.Kranen kører videre til nye opgaver, gårdhaven anlægges på ny, og børnene kommer forhåbentlig frem igen. Men pengene er brugt, og tilbage har jeg synet af andelshaverens vådeste drøm og han eller hendes askebæger og aflagte racercykel.Hvad er det, vi gerne vil? Vil vi komme hinanden ved, vil vi tale sammen, vil vi se verden, sætte kurs mod fjerne og eksotiske kyster, eller vil vi smide formuen ned i en syg og materiel trend? Om mange år vil vi tage os til hovedet og spørge os selv, hvordan vi kylede alle de millioner af kroner ud ad vinduet, mens verden og nye venner ventede derude.Det er en hån at opleve, at mange københavneres største ønske i livet er et masseproduceret stykke byggemateriale på størrelse med et badekar.Fakta: BLÅ BOGAnton WillemannFødt 1988. Uddannet journalist med bifag i filmvidenskab og filosofi. Arbejder til daglig som kommunikationskonsulent.Skriver med jævne mellemrum rejsereportager for Atlas Magasin.Bor i en toværelseslejlighed (uden altan) på Vesterbro i København.
BYRUM Vi bør tale om, hvad de ekskluderende altaner gør ved vores byer, for der kommer ikke meget godt ud af de blankpolerede stålkasser.
Hvad betyder det for dig at få en børnebogspris? »Jeg er lykkelig og stolt over min Orlapris. Det er børnene, der har givet mig den, så de må kunne lide bogen. Skønt!«..Hvad kan børnebogen, som en film f. eks. ikke kan? »Bøger generelt kan få læseren til at træde ind i en anden verden med hud og hår. Man skal selv investere mere i universet og karaktererne, end hvis man blot ser film.Belønningen er til gengæld meget større, hvis bogen får tag i én. Det har faktisk ikke været min ambition at skrive en decideret børnebog, men at skrive en bog som hele familien kunne have glæde af.« Er det et felt, du vil satse yderligere på? »Satse« lyder lidt, som om jeg håber på en gevinst. Jeg har skrevet en bog af lyst og glæde - og jeg har meget stor LYST til at gøre det igen.«..»Ternet Ninja« er en familiebog, siger du. Kunne du forestille dig at skrive en bog for voksne, en roman for eksempel? »Jeg kan rigtig godt lide den dér direkte og lidt naive fortælleform: »Her er en dreng, der hedder Aske.Han er 12 år gammel...« Det var samme måde, jeg skrev på, da jeg lavede TV-julekalenderen »Jul På Vesterbro« (til de voksne): »Her er en mand, der hedder Stewart, der drikker elefanter til morgenmad..« Hvis jeg havde evnerne for at researche og dernæst kunne beskrive Københavns politigårds afhøringsprocedurer og interne slang, så havde jeg bestemt kastet mig over en krimi. Jeg vil gerne skrive mere og også gerne mere til voksne, men jeg er nødt til at være tro mod mit sprog og mine interesser og måde at fortælle på, tror jeg.«..Hvilken bog har du læst mere end én gang? »De fleste af de bøger, der har fået kloen i mig, har jeg læst flere gange.Den, jeg har læst flest gange, har nok været »Shogun« af James Clavell. Jeg elsker Japan og har været der syv gange. Især feudaltidens Japan, samuraier og kampkunst fascinerer mig. Den interesse blev født, da jeg, i en alt for tidlig alder, fik lov at se »Shogun« i fjernsynet. Jeg læste den som ung knægt og har så gjort det flere gange siden. Men faktisk elsker jeg at genlæse gode bøger. Hvis selskabet er godt, og man bliver holdt i hånden, hopper man jo lige ind i den verden, man har været i før.«..Hvilket forhold har du til at læse? »Jeg er kvartalslæser. Der kan godt gå nogle måneder, hvor jeg ikke får læst. Jeg kan have gang i fem bøger på én gang, hvor flere ligger stille i månedsvis. Lige nu læser jeg f. eks. på skift både Bill Brysons »En kort historie om næsten alt«, Yuval Noah Hararis »Sapiens -En kort historie om menneskeheden«, Knausgårds »Min kamp«, »Bullshit - fortællingen om en familie« af Camilla Stockmann og Janus Køster Rasmusen og »Ind i musikken« af Peter Bastian. Jeg har nætter, hvor jeg dropper søvnen og læser en hel bog. Jeg har altid en bog i tasken og en masse E-bøger loaded ind i min iPad.«..Hvilken litterær genre forstår du ikke? »Bøger om at tjene flere penge og nå alle sine overfladiske mål.«.

Hvor bor du? »Indre Nørrebro, tæt på Folkets Park. Her har jeg boet siden 2007. Jeg kan huske, at jeg fejrede min 25-års fødselsdag her, og jeg elsker det område, jeg bor i, det må jeg indrømme«. Hvad kendetegner dit kvarter? »Det er et meget komprimeret og mangfoldigt område, men stadig med mange åndehuller, hvor man kan tage en timeout.Og så er der landsbystemning: Jeg hilser på cykelhandleren, bageren og bartenderen, der holder pause på gaden.I de 10 år, jeg har boet her, er der sket virkelig meget. Der er kommet flere spisesteder og ølbarer, og det trængte området til. Heldigvis har det stadig bevaret noget af kanten modsat for eksempel Vesterbro, der er blevet mere poleret med tiden«. Hvor får man den bedste kaffe? »Når jeg går ud, går jeg ikke ud for at drikke kaffe. Så går jeg ud for at drikke øl eller drinks. Det er megaoptur med de mange ølbarer, der er skudt op: Ølsnedkeren i Griffenfeldsgade, Kølsters Tolv Haner i Rantzausgade og Himmeriget på Åboulevard. Og så har Kind of Blue i Ravnsborggade også en sindssyg white russian. Der er 7 cl sprut i! Jeg kan godt lide, at jeg ikke skal ret langt for at mødes med nogen til en øl - uden at det skal lyde superdovent. For man skal også huske at komme ud af sit kvarter, og jeg elsker også at blive præsenteret for nye steder«. Hvor i byen synes du, der lugter værst? »Værst? Når der er Distortion, og det er godt vejr dagen derpå, og solen bager ned på gader og stræder. Den der dunst af pis, når du kommer ud om formiddagen... og snuser ind. Wow! Den intense lugt af indtørret alkohol og tis. Det er virkelig intenst. Og så kombineret med bilos.Det er et miks, der kradser lidt i næsen.Og halsen egentlig også«. Hvor dufter der bedst? »Det bedste er at cykle gennem byen, lige når solen er ved at stå op en af de første sommermorgener, hvor alt er sprunget ud, og du kører ad nogle sideveje på Frederiksberg. Duften af asfalt og nyudsprungne blomster. Den er helt fantastisk«. Hvilken årstid i byen synes du bedst om? »Jeg er klart mest til efterår. Ikke det efterår, vi har nu, men det tidspunkt, hvor du stadig kan fornemme, at sommeren lige har været der. De dage, hvor du går ud ad døren og kan mærke, at der er noget anderledes i luften, der er kommet en klarhed i luften, og bladene begynder at skifte farve. Det er det bedste, jeg ved.Jeg vågner op efter en døsig sommer. Det er en meget kort periode, hvor ekkoet af sommeren stadig kan høres, og inden vi stiller uret en time tilbage, og det hele bliver mørkt«. Hvornår kan du bliver allermest irriteret på København? »Når der spildes ressourcer. Tænk på alle de penge, der bliver brugt på at være på Christiania for at fjerne hashhandlen og på at anholde almindelige mennesker, der ryger en joint. Det irriterer mig. Lad nu være med at kriminalisere folk for at ryge en fed«. Hvad synes du, København mangler? »Sporvognene. Dem gad jeg godt have genindført. Jeg kan se, når de renoverer vejene, at sporene jo ligger lige neden under asfalten. Der er selvfølgelig en lille nostalgiker, der taler i mig, men jeg synes også, det er bedre end busserne, der tøffer rundt og forurener«. Hvor er byen grimmest? »Steder, hvor der bliver bygget uden tanke på det arkitektoniske. Grimme bygninger i glas med luksuslejligheder og kontordomiciler. Bare ordet: kontordomiciler.Og så de der bannere med tekster som ' 1.000 m2 til leje', der altid hænger på dem. Det er ikke særlig inspirerende.Måske er jeg bare lidt sur. Jeg er lige blevet smidt ud af mit studie i Valby, fordi det skal rives ned. Jeg kan ikke lide, når der går penge i den. Jeg er ikke naiv og forstår godt, hvorfor man gerne vil tjene masser af millioner, men vi skal passe på ikke at fjerne alt det skæve«. Hvad har København for meget af? »Jeg havde nogle amerikanske venner på besøg. En dag var vi rundt i byen, vi var mange forskellige steder, og på et tidspunkt siger en af dem: »Is that Mikkeller again?«. På den relativt korte gåtur kom vi forbi fire forskellige Mikkeller-steder, og vi endte ovenikøbet på et af dem. På Ramen to Biiru - som i øvrigt er et superlækkert sted. Men jeg kom til at tænke, wow, der er faktisk åbnet mange Mikkeller-steder i byen. Og det er måske en lidt farlig tendens. Også med Madklubben og Cofoco. Når det bliver til kæder, er det kedeligt«.malene.jensen@pol.dk 
Musiker Christian Hjelm holder mest af Nørrebro, men giver i aften koncert i Huset KBH i Indre By i anledning af Spil Dansk.
Det 20. århundredes største danske politiker, socialdemokraten Thorvald Stauning, og Dansk Folkepartis medlem af Europa-Parlamentet Morten Messer schmidt er i familie med hinanden.Det opdagede slægtsforskeren Helle Johanne Landberg for nylig og nærmest ved en tilfældighed, da hun forskere i Staunings stamtræ.Hun fandt ud af, at en magtfuld slagtermester på Vesterbro i København er stamfar til dem begge.Denne slagtermester, Cordt Nielsen Stauning, er oldefar til den længst siddende statsminister i danmarkshistorien og samtidig tipoldefar i fjerde potens til den største stemmesluger ved noget dansk valg nogensinde.Opdagelsen af slægtskabet mellem de to politikere føjer en ekstra dimension til den aktuelle politiske alliance mellem de to partier, S og DF. Når Stauning og Messerschmidt er beslægtede og har dybe fælles rødder, er det måske ikke så overraskende, at de to partier også har et værdifællesskab.Morten Messerschmidt er både overrasket og benovet over nyheden.»Selvfølgelig bliver man da en lille smule ydmyg over at høre, at ens familie langt tilbage har fælles aner med en sådan personlighed,« siger han med ærefrygt i stemmen.Et fyrtårnMesserschmidt opfatter Stauning som et af fyrtårnene i Danmarks politiske historie.»Han var socialdemokrat af den gamle skole, der sluttede med H. C.Hansen. Fundereret på Gud, konge og fædreland og ikke dette internationale sværmeri, som vi så i 1960erne. Jeg føler ikke, der er det store modsætningsforhold mellem dét, som Stauning stod for, og DF. S har rykket sig, så man kan snakke fornuftigt med dem. Det åbner for nye muligheder. En bred alliance mellem de borgerlige partier og S vil være enormt stærk,« siger Morten Messerschmidt.DF-politikeren har ofte måttet høre for sit tyskklingende efternavn, selv om han er ottende-eller niendegenerations indvandrer. Slagtermesterens datter Lovise giftede sig 1820erne med løjtnant Christian Messerschmidt, hvis far indvandrede fra Tyskland. Op igennem 1800-tallet gjorde sønnerne i denne gren af familien karriere som officerer i den danske hær.Kasseret på sessionenSenere gik de militære dyder tabt, og ifølge Morten Messerschmidt er der mere socialdemokrati end oberst Hackel over hans familje i dag. Han måtte selv opleve den ydmygelse at blive kasseret ved sessionen på grund af dårlig fysik.»Jeg vil kun blive indkaldt, hvis der udbryder krig, inden jeg fylder 50. Og skulle det ske, fortalte de mig, at jeg kun kunne bruges til at bære de døde bort. I nyere tid har der mest været arbejdere og faglærte i min familie. Jeg er den første akademiker,« siger han.Staunings oldefar, den magtfulde slagtermester fra Vesterbros kødby, som også var oldermand og kaptajn i Københavns Brandvæsen, gjorde i 1817 sin døve tjenestepige Mariane gravid. Dette barn uden for ægteskabet, Christian, grundlægger den gren af familietræet, der senere ændrede danmarkshistorien. Han blev senere far til sønnen Peter, hvis anden kone Caroline i 1873 fødte Thorvald på et usselt loftkammer i det københavnske fattigkvarter omkring Holmens Kanal. Thorvald blev cigarsorterer og allerede i sin ungdom en ledende skikkelse i arbejderbevægelsen.Siden blev han den længst siddende statsminister i Danmark.Morten Messerschmidt er stolt af, at han har været statsminister, og at de har fælles aner.»Stauning er en af de få politikere, der har hævet sig over det politiske.Han var hele landets landsfader.Han sad længst, og nogle af de store forlig, der blev indgået i hans regeringsperiode, trækker tråde helt op til velfærdssamfundet i dag,« siger Morten Messerschmidt.smo@bt.dk )'' Han var socialdemokrat af den gamle skole, der sluttede med H. C.Hansen. Fundereret på Gud, konge og fædreland Morten Messerschmidt om Stauning.
HISTORIE Hvad har Dansk Folkepartis nedtursramte gulddreng Morten Messerschmidt til fælles med det socialdemokratiske ikon Thorvald Stauning? Meget mere end man skulle tro .
Vi har alle fotos af familien på mobilen eller i album, de fleste har også videoer med minder fra sommerferien og fra dengang, lillebror pustede lysene ud på sin 3-års fødselsdag.Nogle har endda tradition for at få børnene portrætteret hos en fotograf.Men der er - så vidt vides - ikke nogen jævne danske familier, der er afstøbt i bronze i fuld figur. Før familien Lysholm/Thorsen, altså.Blandt 492 castede danske familier blev de af en jury sidste efterår udvalgt til at blive portrætteret til skulpturen ' En rigtig dansk familie', der er skabt af den britiske kunstner Gillian Wearing som en hyldest til ' almindelige mennesker'.Den hemmelighed har familien båret på lige siden, og først i går eftermiddags, da skulpturen blev afsløret med festivitas og taler foran Statens Museum for Kunst i København, kunne de fortælle alverden, at de fra nu af skal stå på en piedestal i det offentlige rum. Vi fik lov til at møde dem inden afsløringen.Kernefamilien anno 2017Familien bor i et stille kvarter i Hillerød, nederst ved vendepladsen i et hvidt parcelhus bag en grøn hæk.Her er helt stille sådan en tirsdag formiddag.En lyserød trehjulet cykel står efterladt på græsplænen, hvor der også er prioriteret plads til en trampolin. Indenfor tager Yenny Thorsen, 29, imod.Hendes sorte hår er redt tilbage og sat med hårnåle, og over sit sorte bløde tøj har hun en smart kimono. Hun er på barsel med den 3 måneder gamle søn, Jeppe, og hun giver hans hængekøjevugge et puf, så den gynger op og ned, før vi kommer ind i det, der er på vej til at blive en helt nyt køkken. Her hilser hendes mand, Michael Lysholm, 31, med opsmøgede skjorteærmer, der afslører tatoveringer på armen, på med et håndtryk.»Vil I have kaffe?«. I bare tæer tusser han ind og henter en elkedel i stuen ved siden af. Der er bøvl med el-installationerne i deres nyerhvervede hus, så mens der kører en forsikringssag, er der ikke noget strøm i køkkenet. Derfor drikker vi neskaffe med vand kogt inde ved hjørnesofaen.Med far, mor og to børn er familien Lysholm/Thorsen en rigtig kernefamilie.Og selv om statistikerne i dag arbejder med hele 36 andre børnefamilieformer, og alternative familieformer i øvrigt synes at fylde godt i mediebilledet, er den traditionelle kernefamilie fortsat den samlivsform, som 72-73 procent af danskerne lever i.Og derfor endte juryen, der blandt andet bestod af seniorforsker ved SFI Mai Heide Ottesen, debattørerne Eva Agnete Selsing og Henrik Marstal samt direktør for Statens Museum for Kunsts Mikkel Bogh, med at blive enige om, at det ville give bedst mening at fokusere på kernefamilien.Samtidig ville juryen gerne udpege en familie, der udgør en 2017-version af kernefamilien.En familie, hvor manden tager barsel, hvor man ikke er bange for at udleve en drøm som iværksætter, samtidig med at man har små børn, og i øvrigt går ind i familielivet med åbne øjne i forhold til, at relationen måske ikke er én, der varer ved.Totalt kaosYenny Thorsen og Michael Lysholm er lige flyttet fra Vesterbro i København til Hillerød med deres datter Olivia på snart 2 og lille Jeppe.De havde egentlig troet, at de skulle blive i København nogle år endnu, men så kom det rigtige hus, og »med det boligmarked, vi har i dag, skal man ikke tænke sig om to gange. Man skal bare slå til«, som Michael Lysholm siger.Så det gjorde de.Og det er sådan, parret er, fortæller de.Gode til at træffe hurtige beslutninger og føre dem ud i livet.Som da de blev enige om at få et barn sammen, kun 3 måneder efter at de havde mødt hinanden.»Michael og jeg mødte hinanden nytårsaften 2014, og så fødte jeg Olivia 28.december 2015«, fortæller hun.»Ja, tredje gang Yenny var med hjemme hos mine forældre, fortalte vi dem, at hun var gravid«, tilføjer han.Parret brugte én uge på at veje argumenter for og imod at beholde barnet.De tog med i overvejelserne, at hun af sin læge havde fået at vide, at hun kunne få svært ved at blive gravid. De rådførte sig også med deres familier, hvilket ikke var helt let, for Yenny og hendes bror er adopteret fra Colombia, og det var svært at bringe abort på banen over for forældrene, som selv havde kæmpet med barnløshed. Samtidig var hun sprunget fra sin uddannelse som sygeplejerske, bare 4 dage før hun opdagede, at hun var gravid, og stod nu uden indkomst og fremtidsplaner. Og han var ophængt med både et fuldtidsjob som bankmand og opstart af kaffebaren Hula i Sydhavnen.»Det var bare totalt kaos«, fortæller hun.»Men hvis vi sagde nej nu, var det ikke sikkert, vi ville få chancen igen«, tilføjer han.»I løbet af den uge fandt vi ud af, at vi gerne ville, selv om timingen måske ikke var den bedste. Vores samfund gør, at vi tit skubber vores alder i forhold til at få det første barn. Og vi er nok prototyperne på de overvejelser«. Meget pragmatisk tog de også en grundig snak om, hvordan de kunne finde ud af at være forældre sammen, men hver for sig, hvis deres kærlighedsforhold ikke kunne vare ved.»Vi blev enige om, at vi ville tage kampen i de 18 år, hvis det var«, som Michael Lysholm formulerer det.Castet på KulturnattenMen derfra og så til at blive støbt i bronze og bære titlen ' En rigtig dansk familie'? Yenny Thorsen vidste ikke rigtig, hvad hun gik ind til, da hun for et år siden var til kulturnat i Hillerød med sin mor, som lokkede hende til at sige ja til at få taget et billede sammen med datteren Olivia.»Og da vi stod der, skulle man åbenbart fortælle om sin familie, og hvordan vi er stykket sammen«. Samtidig afleverede hun sit telefonnummer, men blev alligevel overrasket, da hun blev ringet op og spurgt, om DR, der i forbindelse med projektet lavede tre programmer om udvælgelsen, måtte komme og filme familiens hverdag.Det var først, da filmholdet omtalte om »nogle dommere«, at det gik op for parret, at de var med i en form for konkurrence.»Og jeg spørger »Hvad er så præmien?«, for man bliver jo hurtigt materialistisk.Men det var der ikke noget af. Man fik en tur til London og skulle støbes i gips, bronze eller sådan noget. Der tabte jeg godt nok lige kæben«, griner Michael Lysholm.Turen til London bød på opmåling af far, mor og den lille Olivia, der endnu ikke var fyldt 1 år, i kunstneren Gillian Wearings atelier. Lillebror Jeppe er med i portrættet som en bule på mors mave.Parret er ikke blufærdige ved tanken om at stå udstillet i det offentlige rum.De tænker skulpturen som en mulighed for senere at vise Olivia, at sådan så familien ud, da hun var helt lille.»Det er jo kun i 2-3 dage, at folk husker, at det er os. Når den lige har bundfældet sig, håber jeg, at det er den gode debat, der tager opmærksomheden. Jeg ved godt, at der er mange, der definerer sig ud fra deres arbejde, og det er også fint nok, men når man gør dagen op, bliver man måske mere glad af at have en god og tryg familie. Jeg håber, at debatten vil bringe den dimension ind«, siger Michael Lysholm.Hvad nu, hvis der bliver begået hærværk mod skulpturen, eller den bliver stillet et sted, I ikke bryder jer om? »Vi har ikke noget ejerskab over den.For os er det ligegyldigt, om den står foran Den Sorte Diamant eller Mariakirken.Vi har ikke fine fornemmelser. Jeg vil selvfølgelig blive smadderked af det, hvis jeg efter en uge mangler et hoved.Men that's life. Det kan man jo ikke styre«, siger Yenny Thorsen.Tryghed til næste generationDa parret blev valgt, boede de i en lejlighed i København, og Michael fragtede sin kæreste og lille datter rundt i en christianiacykel, når de skulle med ud på den nyåbnede kaffebar. Et år senere sidder de her i køkkenalrummet i Hillerød, med papir på hinanden og lillebror i vuggen.»Vi har søgt de trygge rammer, vi selv er vokset op i. Lukkede villaveje med stisystemer, nem vej til skole og institutioner og tæt på natur. Hele den buldren i København skal børnene også have, men ikke de første 5 år. De skal ikke se et menneske, der ikke har det godt«, forklarer han.Yenny ser også flytningen fra Vesterbro som en mulighed for at gøre sig fri af de normer, som den lille familie var omgivet af.»Man skulle helst være lidt outreret og samtidig helt perfekt. Man kunne blive helt stresset over, hvad man skulle med sine børn, hvad der var rigtigt, og hvad der var forkert, med sukkerpolitik og sovetider.Det var, som om man havde behov for at udpege andres fejl og mangler«. På Vesterbro var det heller ikke populært at dyrke traditioner som påskefrokost og juleaften. Det sætter Yenny Thorsen ellers stor pris på: »Det skulle være lidt vildere. »Aj, vi tager ud at rejse, vi spiser sushi juleaften, vores datter er halvt veganer«. Det mødte vi bare rigtig meget af på Vesterbro«. Undervejs i snakken fortæller Michael om sine forældre, der stadig bor i selvsamme hus i Greve, som han er vokset op i. Forældrene har levet et stabilt trygt liv uden de store udsving, og huset har heller ikke forandret sig stort igennem årtierne. Faktisk har Michael flere gange opfordret dem til at få moderniseret deres badeværelse, der står, som da det blev bygget i 1983. Og nu synes forældrene, at det er blevet moderne, ja ligefrem lidt frækt igen med de mosgrønne fliser.Og måske er det også sådan, det er med familieformerne.Moden skifter og går i ring, og det nye kan meget vel være at stå af hipnessræset og vende tilbage til værdier, som blev dyrket for 30 år siden.»Det er nok, som om vi har været hele cirklen rundt og hørt rigtig meget om, hvor specielt det hele kan være.Og nu er vi så tilbage ved far, mor og børn«, siger Michael Lysholm.»Ja, vi er blevet moderne igen - kernefamilien, der søger det trygge i parcelhuskvarteret i forstæderne. Vi er et badeværelse fra 1983!«, griner Yenny Thorsen.Har I nogen betænkeligheder ved projektet og det fokus, der nu er på jeres familie? »Da jeg først hørte titlen ' En rigtig dansk familie' tænkte jeg »fuck!«. For det er ikke en særlig fed titel.Den er i hvert fald provokerende og kan tage fokus fra, at det handler mere om værdier end om at se på mig, Michael, Olivia og Jeppe«, siger hun.»Det værste ville være, hvis en eller anden fra DF går ind og tager ejerskab over, at vi er en dansk familie. Det vil være ærgerligt, for så har vi deltaget i noget, hvor vi havde forhåbning om, at det gav mere til samfundet. Vi er ikke realitystjerner, og det er ikke noget, vi skal vinde noget på. Vi kan i princippet mest tabe på det nu, for vi står til skue. Og det ville være ærgerligt, hvis vores lille familie får et smæk med janteloven«, supplerer han.Michael håber i stedet på en åben debat om værdien af forskellige familieformer og håber, at hans egen familie kan inspirere dem, der står i et valg mellem at skulle få børn og at vente lidt endnu.Stolt farParret har kun måttet fortælle de allernærmeste, at de er blevet udvalgt til at blive foreviget i bronze. Og især Yennys forældre har været begejstrede. De aflyste straks deres planlagte ferierejse for at kunne være til stede, når skulpturen skulle afsløres i SMK's museumshave.»Min far sagde »Helt ærligt, så er jeg da lidt stolt af jer. For det første snakker I ikke vildt meget om det, og det kan jeg meget godt lide. For det andet gik jeg rundt og troede, at jeg aldrig skulle have børn, og så ender jeg med at adoptere en datter fra den anden side af Jorden, og nu står hun støbt i bronze som en rigtig dansk familie. Det er jeg ret stolt af««, fortæller Yenny Thorsen.Hvis du stod der igen på kulturnatten sammen med din mor, ville du så gå ind og få taget billedet igen? »Ja, det ville jeg nok. Men spørg mig igen, når det hele er løbet af stablen«. Vuggen med lille Jeppe gynger stadig, og han sover dybt. Storesøster Olivia skal først hentes i vuggestuen i eftermiddag, så mor og far kan tage en kop neskaffe mere ved det hvide spisebord i ro og mag. Sådan ser et snapshot af familien Lysholm/Thorsen ud en tirsdag formiddag efteråret 2017.Opstillede velarrangerede portrætter kigger man forgæves efter. Indtil videre er der ikke et eneste familiefoto på væggene i deres nye hus. Men til gengæld står de støbt i bronze foran Statens Museum for Kunst. En rigtig dansk familie.birgitte.kjaer@pol.dk Det værste ville være, hvis en eller anden fra DF går ind og tager ejerskab over, at vi er en dansk familie Michael Lysholm.Fakta: FAKTA Projekt ' En rigtig dansk familie'Iværksat af Kunsthal Aarhus og realiseret i et samarbejde mellem den britiske kunstner Gillian Wearing, DR og Statens Museum for Kunst.Med bronzeskulpturen ønsker Gillian Wearing både at hylde ' almindelige' mennesker og diskutere familien og alle dens sociale og identitetsskabende betydninger. Samtidig peger projektet ind i den aktuelle debat om familietyper og -normer, for hvordan ser en rigtig dansk familie ud? Bronzeskulpturen blev afsløret i Museumshaven foran Statens Museum for Kunst fredag 13. oktober, og siden skal den have en permanent placering i det københavnske byrum.DR har produceret og sendt tre tv-programmer med kandidaterne til ' En rigtig dansk familie'. De kan streames på: WWW dr.dk/tv.
Mød Yenny Thorsen og Michael Lysholm og deres to børn, Olivia og Jeppe. En kernefamilie, der ud af 492 kandidater er blevet udvalgt til at blive støbt 1: 1 i bronze af kunstneren Gillian Wearing og udstillet i det offentlige rum til evig tid. Som et billede på, hvad ' En rigtig dansk familie' kan være i 2017.
Støjbergs ministerium skriver i bemærkningerne til et nyt lovforslag, at det stort set ikke vil have nogen effekt, fordi de flygtninge, det skal ramme, kun findes i meget lille antal.Målet med et nyt lovforslag fra udlændinge-og integrationsminister Inger Støjberg (V) er, at flygtninge ikke længere skal kunne skifte status fra familiesammenført til asylansøger og få bedre mulighed for at få tilbudt en bolig af sin kommune.I bemærkningerne skriver ministeriet om vurderingen af lovforslagets konsekvenser: »Det er Udlændinge-og Integrationsministeriets vurdering, at forslaget vil have begrænset praktisk betydning, da der alene vil være tale om et fåtal af sager.« Forslaget kommer efter en meget omtalt sag fra Tårnby Kommune.Borgmester Henrik Zimino (S) skrev til ministeren, fordi han undrede sig over, at familiesammenførte skiftede opholdsgrundlag til asylansøgere - angiveligt for at få kommunen til at tilbyde dem en permanent bolig, mens andre borgere måtte vente. Det fik dengang Inger Støjberg til at omtale sådanne flygtninge som »griske« i BT.Information kunne fortælle, at den konkrete sag drejede sig om en niårig pige, som var flygtet fra krigen i Syrien med sin onkel og tante og deres børn, der beskrives som en stærkt traumatiseret familie.Ingen anden udvejDa familien til den niårige opnåede familiesammenføring med hendes far, bedstemor og tre søskende, ønskede Tårnby Kommune ikke at hjælpe med en lejlighed.Derfor havde familien, som var helt uden netværk i Danmark, ikke andre muligheder end at rykke sammen i onklens lejlighed - fire voksne og seks børn under tolv år - skønt den ikke var stor nok.Faktisk varslede boligselskabet en opsigelse af lejemålet, da boligselskabet havde fået nys om, at der boede 10-13 personer i en lejlighed godkendt til maksimalt otte personer.Det var først efter en stribe henvendelser til kommunen om hjælp, at frivillige fra JuraRådgivningen på Vesterbro ikke så nogen anden udvej for familien end at søge og opnå asyl, hvilket måske kunne få kommunen til at finde en passende bolig til den traumatiserede familie fra Syrien.Ingen pligtFidusen for ' griske' flygtninge ved at skifte opholdsgrundlag for at få en bolig har dog været til at overse.Information skrev om et notat fra Støjbergs ministerium, som allerede den 25. oktober 2016 slog fast, at »kommunen ikke er forpligtet til at sætte opgaven med at finde permanente boliger til flygtninge over behovet for at finde boliger til andre borgere med behov for hjælp hertil«. Tårnby-borgmester Henrik Zimino satte ikke familien frem i boligkøen, og det havde han faktisk heller ikke pligt til.På baggrund af den skarpe retorik fra Inger Støjberg spurgte Information ministeriet, hvor mange der havde skiftet opholdsgrundlag. Højest 80 i 2016, lød svaret. Det tal er nu nedjusteret til 58. Ingen ved, hvor mange af disse skift i opholdsgrundlag, der har haft noget at gøre med forhåbninger om en bedre bolig.Derimod vides det med sikkerhed, at familiesammenførte har måttet ændre opholdsgrundlag for at bryde ud af f. eks. et voldeligt ægteskab og derpå søge om asyl.Peter Starup, lektor på juridisk institut på Syddansk Universitet, siger i en kommentar til Information: »Man forventer, at ikke ret mange vil gøre det, og hvis det passer, at Tårnby Kommune f. eks. ikke skubbede nogen frem i køen og heller ikke havde pligt til det, kan kommunerne allerede i dag sige nej.« Lovforslaget kan ses som »et legitimt politisk signal, man kan være enig eller uenig i«, vurderer han.»Man kan se det som en politisk tilkendegivelse om, at man synes, det er problematisk, at folk, der kommer på et grundlag, skifter for at bringe sig i en bedre retsstilling, uanset om den retsstilling så faktisk foredres.« På Facebook skriver Støjberg selv om sit lovforslag: »Vi skal ikke finde os i krævementalitet! Det skal ikke kunne betale sig at spekulere i sit opholdsgrundlag og skifte fra at være familiesammenført til at være flygtning. Derfor fjerner jeg nu enhver mulighed for at opnå en bedre ret til en bolig i Danmark via et skift fra familiesammenført til flygtning.« Selv om forslaget indebærer, at en udlænding, der skifter opholdsgrundlag til flygtning, og som ikke allerede har en bolig, selv må skaffe en bolig på lige fod med andre boligsøgende, er der en undtagelse i forslaget: Kommuner kan hjælpe familiesammenførte, som bryder ud af et voldeligt ægteskab, opnår asyl og fra et asylcenter har behov for hjælp til at finde en bolig.Forslaget er på forhånd sikret flertal med opbakning fra DF.fri@information.dk 
Udlændinge-og integrationsminister Inger Støjberg (V) vil gøre op med ' griske flygtninge', der ændrer opholdsstatus for en bolig. Men ny lov vil ifølge hendes eget ministerium have begrænset praktisk betydning, da der kun er ' et fåtal af sager'.
Omkring år 1900 udstillede man mennesker fra fjerne lande i zoologiske haver og forlystelsesparker rundt i Europa. Jesper Wung-Sungs oldefar kom til København i 1902 med en kinesisk trup, der sad udstillet i Tivoli hele sommeren. Rejsen havde været lang, ydmygende og udmattende, men vilkårene hjemme i Kina vakte nogle til oprør (Bokseropstanden) og andre som San Wung-Sung til tvungent globaliseret eventyr.Det er »aldeles forbausende og grænser til det utrolige, hvad en Kineser kan udholde af legemlige Pinsler«, stod der i kataloget til Tivoli-udstillingen, som bl. a.Jesper Wung-Sungs oldefar optrådte i.Jeg ved ikke, hvor meget videre vi er kommet i dag, men jeg ved, at romanen fascinerer allerede ved at spejle vores globaliserede tid på hundrede års afstand. I dag mylder det med danskere i Kina og kinesere i Danmark. I 1902 kunne en lille flok ' kinøjsere' sætte København på den anden ende. Og én af dem, San, satte især en skøn ung kvinde på den anden ende.Hun satte blandt mange børn en søn i verden, Herbert, som med sin Ruth fik Hainan, som med sin Elly fik Jesper.Og med Jesper Wung-Sung får vi nu alle glæden af at læse den utrolige historie om, hvordan San Wung-Sung i 1902 kom til København og blev kæreste med Ingeborg, skønt de kun havde kroppenes sprog tilfælles.DET ER SVÆRT AT skrive uden ord. Kinesiske San og danske Ingeborg mødes og lever livslangt næsten ordløst. Jesper Wung-Sung er ikke den første forfatter, der vil formidle et forhold mellem to mennesker, som kommunikerer på kærlighedens særlige frekvens. Han er heller ikke den første, som søger at skrive sig ud hinsides sproget. Men at skrive, på dansk, to personer indefra, hvoraf kun den ene, Ingeborg, går i ét med sproget, mens den anden, San, er sparsom til det yderste både med sit kinesiske modersmål og sit knap tillærte danske, kræver sine greb.Jesper Wung-Sung trækker læseren med helt ind i dilemmaet, som også er, at Ingeborg er til at forstå for en dansker, mens San forbliver uudgrundeligt asiatisk.Ingeborg kommer til at bære det mest af fortællevinklen, og Jesper Wung-Sung kommer nok til at bruge lidt for mange ord, ord, ord, som Hamlet ville have sagt til Polonius.INGEBORG, bagerjomfruen, løser billet til Tivolis kinesiske freak show. Hun ser San sidde i sit bur med sin hårpisk og sin tuschpen og skrive kinesiske tegn. Og da de siden mødes og ser hinanden i øjnene gennem gitteret omkring Tivoli, vil de øjeblikkeligt kun én ting: hinanden. Han rækker hende en foldet græshoppe af papir, og snart tager han selv springture.San kommer aldrig tilbage til Kina, og for Ingeborg er det slut både med at være jomfru og at stå hos hofbagermester Olsen i Frederiksberggade. Deres liv bliver en kamp for kærligheden og for tilværelsen i århundredskiftes omvæltninger og den gryende globalisering, hvor det universelt menneskelige og det individuelt særlige sættes på prøver, som Jesper Wung-Sung både har sans for og intellektuel kapacitet til at udfolde. Dem og os.»En eksemplarisk kineser«, som det hedder et sted. En anden gren af racetræet.AT UDSTILLE kinesere i Tivoli og sorte mennesker i Zoologisk Have vidner om datidens racisme og etnocentrisme. Men det vidner også om nysgerrighed og åbenhed over for det fremmede. Jesper Wung-Sung folder sine oldeforældres livshistorie ud og ind i dette perspektiv, og hvilken historie: De hutler sig igennem på bunden af samfundet, San som oftest syg og uden arbejde, Ingeborg i et evigt slid. De udsættes for voldtægt og overfald, San får sprængstof bundet i hårpisken.Men der kommer også gode perioder, hvor San får fast job i den hotel-og restaurationsbranche, han hele tiden drømmer om, først i Frederikshavn, siden en årrække som restaurantejer i Berlin. Der kommer mange børn, og bogen afsluttes med et familiefoto, som vi har mødt tidligere i teksten: San ved »inderst i den sjæl, som intet kamera kan affotografere, at det blot er et krampagtigt forsøg på at holde fast på noget, der snart vil glide ham af hænde«. BØRN DØR, verdenskrigen kommer, San, Ingeborg og de overlevende børn vender tilbage til København og en 2-værelses stuelejlighed uden toilet i Dannebrogsgade på Vesterbro. San har feber, tuberkulose, og København er under forvandling, også Tivoli. Det giver et gib i Ingeborg, allerede da de forlader ankomsthallen på den store nye banegård: »Den del af den kinesiske by, som lå op mod den gamle basars løgkuppel, er forsvundet. Det sted, hvor hun første gang strejfede hans fingre gennem støbejernsgitret«. Kineserbyen er væk, men kærligheden holder, det er nok den universelle kerne i Jesper Wung-Sungs historie. Og San? Han »nikker og smiler på sin uaflæselige måde«.bjorn.bredal@pol.dk 
BØGER Jesper Wung-Sung fortæller sin fascinerende familiehistorie om oldefaren, der blev udstillet i Tivoli og her, gennem tremmer, første gang mødt sin udkårne, Ingeborg.
Martin Hall. Født 1963.Slog som 16-årig igennem som punkmusiker, pophittede i 1988 med "Beat of the drum", der blev årets mest spillede på The Voice, fik i 2007 sit gennembrud som forfatter med tobindsværket "Den sidste Romantiker", blev tv-kendis som dommer i "Talent 2008" og senere smagsdommer på DR2, udgiver stadig musik og har gennem tiden medvirket på over 100 plader.Det er således en mand med en for Danmark usædvanlig stejl succeskurve, der nu udsender første bind af sine erindringer under den lakoniske titel "1971-1985". Et vaskeægte Den Grimme Ælling-eventyr om en trist otteårig outsider med fordrukne forældre i Francos Spanien, der udvikler sig til feteret punkstjerne og som 22-årig er på venskabelig fod med mange af landets mest kendte kulturpersonligheder.Et usædvanligt talent med en usædvanlig karriere.Det er en historie, der ikke kan fortælles nok, og især da ikke, når den myldrer med spændende personligheder fra en tid, der er ved at gå i glemmebogen.Desværre virker det, som om Martin Hall er for tæt på sit stof og samtidig har for store stilistiske ambitioner.CharmerendeMor Beth og far Eigil var måske nok søde og rare, men ikke ligefrem mønsterforældre, forstår man. Begge lidt for tørstige, lidt for spontane. Da Eigils succes med at sælge smålumre magasiner brat får en ende, flytter familien til Spanien og bor der, indtil Martin fylder ni. Vi møder en lille fyr, der går i spansk skole uden at forstå et ord; og som bestikkes med is, slik og Frank Sinatra for at holde humøret oppe. Vi forstår snildt, hvorfor Martin må udvikle sin helt egen personlighed.Der er mange charmerende erindringsglimt fra dengang, det ikke var farligt at ryge; hvor oliekrisen lagde vejene øde; og hvor porno var noget, man så i små, lumre biografer på Vesterbro, mens spritterne tågede rundt udenfor.Men proportionerne i bogen er sære. Der er hele små kapitler om en gut, der går på line mellem to højhuse i New York, om pornofilmen "Langt ned i halsen", om morens pæreformede veninde Irma, der drikker for meget. Noget er selvoplevet, andet tydeligvis googlet viden, men fællesnævneren er, at det forekommer uvedkommende i sammenhængen.Omvendt får den første intime veninde, vi hører om, blot disse ord med på vejen: »... min nye billedskønne og mere end almindeligt kvikke, rødhårede kæreste. Dette forhold varede selvfølgelig heller ikke særlig længe.« Slut.Meget af bogen handler naturligt nok om de (mange) bands, vores unge rebel starter: Vi får et navn på bandet, en stilart, navne på nogle af de andre bandmedlemmer - derimod ikke noget om, hvordan de mødes, øver, har det med hinanden, hvad deres ambitioner er. Ej heller noget om hovedpersonens eget guitarspil, hans sang, hans mål.VildtvoksendeVi kommer ikke rigtigt indenfor. Det er som at følge en række løsrevne begivenheder gennem en omvendt kikkert på meget lang afstand.Ærlig, men ikke særlig nobel, er Martin Halls omgang med afdøde personers navn og ry. En kendt avismand beskyldes for at prøve at komme i bukserne på de drenge, han inviterer hjem. En musiker udstilles som indbrudstyv i stor stil.En digter optræder som selvfed nar.Bogens største problem er imidlertid forfatterens hang til vildtvoksende sprogblomster, som en dygtig redaktør burde have luget ud i. Et typisk eksempel: »Begge var vi prisgivet livets utrolige fadæse, begge smittet med bitterhedens genetiske gonoré, men hvor jeg beredvilligt sugede katastrofekursens enzymer til mig undervejs, forsøgte hun tilsvarende at verfe dem væk.« Titlen antyder, at der som minimum kommer en to'er. Lad os håbe, at forlaget insisterer på at redigere lidt grundigere i forfatterens manus.kultur@jp.dk 
Multikunstneren Martin Hall fortæller charmerende om sine unge, vilde år, men mister greb om både stof og virkemidler.
Jeg vidste det, i samme øjeblik jeg så overskriften: »Naboer i Nordhavn protesterer: Nyt kollegium kan presse tre gange så mange unge ind som planlagt«. Artiklen handler om, at visse beboere er sure over, at et planlagt ungdomskollegie i området står til at skulle huse 300 studerende i stedet for de aftalte 100. Hvilket de mener, vil »forrykke beboersammensætningen i hele kvarteret voldsomt og er helt i strid med de forudsætninger, vi købte bolig på«, som en af dem siger.Det ville være synd at sige, at jeg åbnede artiklens kommentarfelt på Facebook med bævende nervøsitet; det var mere en form for afklaret vished om, hvad der nok ville komme. Og ganske rigtigt. Blandt de mange forskellige holdninger til den grumme sag fra Nordhavn var også en af dem, der tilsyneladende altid stikker hovedet frem, når der er noget galt i hovedstaden: Det er jydernes skyld! Årsagerne til det kan være mange, men ofte handler det om gentrificering.Om at nogle indfødte københavnere har en opfattelse af, at årsagen til ændringerne i bydele som Nørrebro og Vesterbro de sidste 10-15 år skal findes i, at horder af unge fra fjerne steder som Herning og Aarhus er rykket ind i nyistandsatte lejligheder på Istedgade og ved Sankt Hans Torv, som deres forældre hjemme på gården har købt til dem.Jydeindtoget har efter sigende forvandlet bydelene til en af de inderste cirkler i Dantes Inferno, hvor bonderøve, der siger »træls«, og langskæggede hipsters med en ironisk distance til alting slentrer rundt med bukserne smøget op om anklerne.De oprindelige beboere mister først deres gamle vandhuller, der laves om til cykelforretninger og veganske kaffebarer, og tvinges i sidste ende til at flytte på grund af stigende boligpriser. Og hvem er det altid lettest at skyde skylden på? Nogle udefra.STOP JYDEN kan man derfor læse med stor skrift på en husgavl i Nordvest.For gentrificeringen er da jydernes skyld. Uden dem ville alt være bedre.Med fra Jylland tager de nemlig deres provinsielle knoldesparkerattitude, som kun blive værre i takt med, at de bliver færdiguddannede og stifter familie - men stadig insisterer på at bo inde i det pulserende byliv. Og dog alligevel brokker sig over larm fra gaden og narkomaner på fortovet.I kommentarfelter på Facebook popper holdningen af og til op: De fucking jyder ødelægger alting. Det her er vores by, og de skal bare indrette sig eller flytte hjem. Hvilket jo er sætninger, der i påfaldende grad minder om dem, man plejer at høre fra højreorienterede munde.Og ligesom når det yderste højre på generaliserende vis bruger muslimer som syndebuk for alt, hvad der er galt i kongeriget, så er det et fejlskud at skyde skylden for Københavns problemer på os jyder, der kun udgør omkring 17 procent af byens befolkning.For årsagerne til boligmangel, ændrede bydele og forsinkede S-tog skal i lige så høj grad findes på Christiansborg, på Københavns Rådhus og hos indfødte københavnere, der i øvrigt glemmer, at deres forfædre sandsynligvis var indvandrere fra Jylland eller andre vindblæste egne af Danmark.De ændrede byen, og dengang var der sikkert også personer, der sad og skumlede over de forbandede jyder, der kom rendende og ødelagde alting.De oprindelige beboere mister først deres gamle vandhuller, der laves om til cykelforretninger og veganske kaffebarer.

Nogle sagde, at det var en vildfaren chillumglød, der satte ild til et celluloidbånd, så det hele futtede af på få minutter. Andre mente, at der var tale om en påsat brand.Røverhistorier var der nok af, når Markus Eg Schwarz-Nielsen som helt ung musiknørd og pladesamler ledte efter sjældne danske plader, og talen uundgåeligt faldt på Spectator Records. Et dansk kultpladeselskab, der fra en villa i Aalborg-forstaden Hasseris indspillede og udgav en række fortrinsvis psykedeliske plader fra 1969 og frem til 1972, hvor det hele gik op i flammer.Det var plader med kunstnere som Furekåben, Terje, Jesper &amp; Joachim, FEO og Foreningen Til Livets Beskyttelse, der i dag ikke bare er »holy grails« blandt danske samlere, men også har udlandets bevågenhed og handles for op til 10.000 kroner på eBay og internationale plademesser.»Musikken er aldrig blevet præsenteret for et bredere publikum, den eksisterer kun blandt samlere primært i Danmark,« forklarer Markus Eg Schwarz-Nielsen, der er klædt i en sort T-shirt med teksten »Lost In Sandoz«, navnet på et dansk site for netop pladesamlere, der dyrker sjælden psykedelisk musik.»Oprindeligt var min idé at genudgive noget af det gamle musik fra Spectator Records på vinyl. Jeg begyndte at opsøge medlemmer fra de gamle bands i bl. a. Aalborg, Randers, Aarhus og Esbjerg, og for hver by dukkede der nye anekdoter op. Spectator Records var et samlingssted for hippier i Aalborg, hvor der blev solgt hash og senere også LSD. Der blev holdt store LSD-fester, hvor man sad i en rundkreds, og stedet var i det hele taget meget anderledes end resten af Hasseris, der er et borgerligt, fint kvarter,« forklarer Markus Eg Schwarz-Nielsen.Han droppede at genudgive musikken og fik i stedet sin bror Peter Schwarz-Nielsen og kammeraterne Jesper Bro og Christopher Jon Andersen med på at lave en dokumentarfilm om Spectator. Resultatet af fire års con amorearbejde i fritid og ferier ved siden af jobs og studier kan ses søndag i Absalon på Vesterbro i København, når den cirka en time lange »Spectator Records - Up In Smoke« bliver vist som et led i dokumentarfilmfestivalen CPH: DOX.Blandt de medvirkende i filmen er Franz Beckerlee fra Gasolin', hvis første pladeindspilning blev udgivet på Spectator, Lorenzo Woodrose fra Baby Woodrose, der samler på plader fra Spectator, samt pladeselskabets to hovedmænd, journalisten Jørgen Bornefeldt og saxofonisten Carsten Meinert. Bornefeldt stod for det praktiske, bl. a. med at trykke pladerne, og beskrives af Markus Eg som »en fantast, der kunne få de vildeste ting til at ske« (»Hvad f. eks.?« »Han lånte pumaen i Aalborg Zoo og kørte rundt med den på bagsædet af sin Jaguar...« »Okay...« ). Meinert fik andet oplag af sin debutplade, »To You«, udgivet på Spectator og var bindeled til mange musikere, både i rock-og jazzmiljøet.Filmen har modtaget støtte fra Tuborgfondet, Filmværkstedet og Aalborg Kommune, og billetter koster 85 kroner, men så kan man også få at vide, om det var en glød eller en påsat brand - måske...kifl@berlingske.dk Fakta: »Spectator Records. Op i røg«Instruktør: Peter Eg Schwarz-Nielsen, Jesper Bro, Christopher Jon Andersen &amp; Markus Eg Schwarz-Nielsen Sprog: Dansk År: 2017 Varighed: 60 min Kan ses søndag klokken 20.00 på Absalon som en del af CPH: DOX.
Ny dokumentarfilm fortæller historien om det sagnomspundne pladeselskab Spectator Records, der bl. a. udgav Gasolin's første single, før det i 1972 på mystisk vis gik op i flammer.
I min barndom på Vesterbro i København i begyndelsen af 50' erne hændte det - ikke tit, men jævnligt, at der kom en gårdsanger eller en lirekassemand ind i vores baggård. Så kom de mange hjemmegående koner frem i vinduerne og kastede 25-ører pakket ind i avispapir ned til musikanterne.Jeg anede ikke, at der stadig findes gårdsangere, men det gør der, tilmed i et frodigt miljø, hvori den 32-årige førtidspensionist Sonni Blom Christensen indtager en central plads. Om ham, hans familie og miljøet omkring ham har Malene Fenger-Grøndahl skrevet en varm, indlevet og medrivende bog. Medrivende, fordi man her møder mennesker så helt forskellige fra og på mange måder lig én selv og deres brogede, omskiftelige omgivelser, der har musikken som fællesnævner. Her skabes der trofaste fællesskaber og en robust, folkelig kultur.En familie af spillemændgårdsanger.Både hans far, Herman, der døde i 1994, og hans farfar, Adolf, var omvandrende musikanter. Sonni har en søster, og hans mor lever stadig, men har ikke ønsket at medvirke til bogen. Hans barndom blev noget splittet, idet han på et tidspunkt kom i familiepleje, hvor han dog trivedes. Allerede som 8-10-årig blev han koblet på musikken, der er ilten i hans liv, uden den kunne han ikke ånde. Han spiller med boblende livsglæde og på adskillige instrumenter: Savklinge, skeer, guitar.Malene Fenger-Grøndahl mødte ham tilfældigt ved en Splittergal Sigøjnerfestival, hvor »psykisk sårbare, romaer, skuespillere, gårdsangere og andet godtfolk var samlet«, og blev straks fascineret af Sonni, der færdes i en frodig subkultur og næppe ville kunne trives udenfor, hvor han formentlig var endt som kriminel, hvis ikke gode mennesker og musikken havde holdt ham fast. Især har hans faderlige og nære ven, den cirka 30 år ældre Jacob Hogrebe, der leder orkesteret De Splittergale, haft stor indflydelse på hans skæbne. Ifølge den kølige videnskab lider Sonni af »en organisk dysfunktion«, og han »har nedsat indlæringskapacitet, koncentrationssvigt og mangel på skolemæssige færdigheder.« Men koncentrationen fejler ikke noget, når han spiller, hvad han gør med sand livsglæde, enestående rytmesans og energisk overskud, skønt han aldrig har lært noder.Alle elsker SonniDer er da også andre vurderinger af Sonni end diagnosen: Han »har altid været det mest elskelige menneske.Og så var han fuld af løgn. Han holdt ikke, hvad han lovede. Det handlede om aftaler. Penge. Alt muligt.Så man kunne godt komme til at føle sig svigtet, men det gjorde jeg ikke,« siger hans plejemor.Hans tidligere kæreste og nære veninde giver ham følgende skudsmål: »At møde Sonni og siden blive kæreste med ham betød nærmest alt for mig. Da jeg mødte ham, havde jeg ingen identitet, ingen selvtillid. Mit liv startede der, da Sonni så på mig.Alt, hvad jeg er, og alt, hvad jeg har, er vokset ud af det øjeblik.« Sonni har også sine dæmoner.De hærger ham åbenbart ikke, men giver ham en forståelse for mennesker med angst, depressioner og paranoia i det miljø, hvor han færdes, og hvor musikken skaber fællesskabet.I de omgivelser føler han sig tryg, her har han hjemme.Bogen er ikke nogen hagiografi, men en slægtshistorie og en fortælling om mennesker, fællesskaber og miljøer, der har betydelig udbredelse, men aldrig eller kun sjældent finder vej til avisernes kultursider.Fenger-Grøndahl aftrykker adskillige af de flere hundrede sange, Sonni og hans venner kan divertere med, og bogen er rigt og skønt illustreret med et væld af spændende og charmerende fotografier.Johannes.christensen@jp.dk 
N Vidste De, at der stadig findes gårdsangere? En af dem får nu sin egen biografi, som på én gang er en slægtshistorie og en varm, indlevet skildring af et miljø, som medierne sjældent interesserer sig for.
Efter at have tilbragt omtrent fire år i den københavnske undergrund kan de fire tunnelboremaskiner Nora, Tria, Minerva og Eva trække sig tilbage for en tid. Borebisserne er gået på ferie, og nu må andre træde til for at færdiggøre stationer, elevatorer m. m., så den nye Cityring kan være klar til åbningen i juli 2019.Nora, Tria, Minerva og Eva har i deres tid under jorden udboret 15,5 km ny metrotunnel og fortrængt ca. 3,1 mio. ton kalk, grus, sand og sten svarende til vægten af 38 af de største containerskibe i verden.Ikke siden Kong Christian IV anlagde Christianshavn i 1600-tallet har København oplevet et tilsvarende byggeprojekt.De fire tunnelboremaskiner, som har fået deres navn efter de gamle telefoncentraler, har boret i gennemsnit 15-20 meter i døgnet.De har derfor måttet arbejde i døgndrift for at kunne indfri den reviderede tidsplan fra 2014, hvor det blev vedtaget, at Metroen skal stå klar i juli 2017, syv måneder senere end oprindeligt planlagt. Primært på grund af støjklager fra københavnerne, byggestop og arbejdsulykker.Boringen ved MagasinNogle udfordringer har været større end andre.Et af de steder på Cityringen, hvor ingeniørerne måtte på overarbejde, var, da tunnelen under Magasin ved Kongens Nytorv skulle bygges. Tunnelprojektchef i Metroselskabet, Simon Taylor, fortæller, at den manøvre var »på kanten af, hvad der er fysisk muligt«. For at undgå en meget dyb station ved Kongens Nytorv, måtte Nora og Tria først bore 1,2 meter henover de eksisterende metrotunneler for derefter at bore med en seks procents hældning nedad, så tunnelboremaskinerne lige akkurat kunne passere 3,6 meter under Magasins kælder.»Det er ikke normalt, at vi kommer så tæt på bygninger. Vi vil helst have en lidt større sikkerhedsafstand mellem metroen og bygninger.I dette tilfælde har det været nødvendigt,« siger Taylor.Ifølge Taylor har man valgt denne løsning, fordi det i sidste ende giver en bedre oplevelse for passagererne. En dybere station vil kræve, at man skulle to niveauer længere ned, og det vil betyde længere rejsetid.Løsningen ville også være dyrere.Den sværeste strækning på CityringenDen sværeste strækning på hele Cityringen var ifølge Taylor, da Minerva og Eva skulle bore vejen fra Nørrebroparken til Øster Søgade.Her måtte man bore ovenpå det meget stabile kalklag, som borebisserne ellers foretrækker, og i stedet bore igennem det noget mere ustabile lag af sand, grus og ler. Her måtte trykket foran Minerva og Evas bor konstant monitoreres, så man undgik sammenstyrtninger på overfladen.Kæmper på pension?Det er forsat usikkert, hvad der skal ske med tunnelboremaskinerne Nora, Tria, Minerva og Eva. Metroselskabet beskrev meget lyrisk, at maskinerne skulle pensioneres, efter at de for få dage siden færdiggjorde Cityringen, men måske bliver det ikke tilfældet.Taylor beskriver maskinerne som »frikørte taxaer,« som kræver en total renovering, hvis de skal i jorden igen.Men det kan meget vel være tilfældet, hvis den nuværende leverandør af tunnelboremaskiner på Cityringen, Seli, også vinder opgaven på Sydhavnslinjen, der skal gå fra Ny Ellebjerg til Vesterbro og stå færdig i 2023.Men indtil videre går forlydender på, at Nora, Tria, Minerva og Eva får hvile et sted tæt på hovedstaden, imens det bliver besluttet, om de skal totalrenoveres eller pensioneres.Prisen for den nye metro, på nuværende tidspunkt, er 22,2 mi. kr. Hovedentreprenøren, CMT, har fremsat krav over for Metroselskabet på ekstra 7 milliarder kroner.Om Metroselskabet vil imødegå CMT's krav er dog endnu uvist.tobias.r.jensen@jp.dk 
Tunnelboring: Det største anlægsarbejde i den danske hovedstad siden 1600-tallet, metrobyggeriet, har rundet en milepæl.
Da jeg brugte allerflest penge, jeg ikke havde - dér fik jeg min største erfaring.Det er med penge, som om man lige skal flytte hjemmefra og blive voksen for anden gang,« slår komikeren Linda P fast.Linda P debuterede ved DM i standup i 2004, hvor hun fik en andenplads, og få år efter turnerede hun landet rundt med sit onemanshow.Det indbragte komikeren ikke bare mange penge, men også lærepenge, som hun forklarer det i denne uges afsnit af Berlingske Business' podcast »Dine penge«. »Da jeg først begyndte at tjene penge ved standup, var det jo job, hvor man får 30-40 kilo som B-indkomst. Det skal man selv indberette, og det var enormt kedeligt. Så det gjorde jeg ikke. En begynderfejl. Så jeg brugte en masse penge. Og så havde jeg ellers et sammenbrud to gange om året, hvor der kom de her store skattesmæk på 300.000-500.000 kroner,« siger hun.Komiker, hold dig til din læstPå et tidspunkt havde hun »bare ikke flere penge« og var nødt til at flytte fra en lejlighed for at sove på en sofa hos en ven. Men så mødte hun ved et tilfælde en revisor, som sagde »hvad med at betale nogle penge for at få flere penge«.»Det havde jeg meget svært ved at forstå.Men lige pludselig fandt hun alle mulige ting, som sparede mig penge. Det giver god mening, at jeg tager mig af det kreative, som jeg kan finde ud af, og så ellers betale én, der har en uddannelse inden for penge, som har styr på det.« Revisoren hjalp Linda P med at udarbejde et system som et alternativ til det liv, hun levede »med ondt i maven«. »Nu er der et kæmpebeløb, der bliver indbetalt til skat og moms, og så får jeg ligesom min løn hver måned, som jeg kan anbefale enhver ung selvstændig iværksætter at gøre det,« siger hun og tilføjer om alternativet: »Det var helt vanvittigt. Hvis jeg havde glemt min cykel et sted, så købte jeg en ny. Det er der, vi er, med mit forhold til penge på daværende tidspunkt.« Hun indså på den hårde måde, at hun var nødt til at sætte tæring efter næring. Hun tror, at man skal have fået nogle økonomiske slag i nyrerne, før man bliver mere fornuftig.»Man bliver simpelthen dum af at tjene penge.Også på det menneskelige plan. Man glemmer ligesom at sætte pris på at finde en femmer i sofaen og sådan noget. Jeg holder mig..Altså, jeg var bevidst inkompetent dengang.Jeg vidste godt, det ville gå galt. Men nu holder jeg mig med vilje ydmyg. Jeg bor i en lille toværelses på Vesterbro med en husleje på 4.000 kr., og så kører der ligesom en opsparing af sig selv. Så kan jeg være sloppy, når jeg er i mål og bliver gammel.«.sska@berlingske.dk Fakta: DINE PENGE Ti afsnit om privatøkonomi»Dine penge« er et program, som i ti afsnit hver sæson guider dig gennem de vigtigste områder af privatøkonomi - fra forbrug og opsparing til investering, aktier og pension. Eksperter og gæster i studiet hjælper dig med alt fra det første boligkøb til skat, gæld og bilkøb og giver gode råd til, hvordan du får formuen til at vokse.»Dine penge« udkommer hver fredag frem til d. 26. januar.»Dine penge« er tilrettelagt af Stefan Singh Kailay og Mia Sanberg Svenningsen. Programmet udsendes af Berlingske Business og er sponsoreret af Nordea. Læs mere på business.dk/ podcast.Sådan gør du:Android: Find alle »Dine penge« -programmer fra Berlingske Business på Spreaker.com Apple: Find alle programmer i podcastappen under Berlingske Media og på iTunes.Tidligere afsnitAndre programmer fra sæson 1: 1. Sådan bliver du rig 2. Det første boligkøb 3. Overvejelser om boliglånet 4. Sådan undgår du at snyde dig selv i skat 5. Sådan bruger du god gæld til at øge formuen.
Komikeren Linda P fortæller i denne uges afsnit af »Dine penge« om de økonomiske knubs, hun fik, da hun lige pludselig begyndte at tjene mange penge.
BOUTIQUE-BOOM For få år siden havde København stort set kun d'Angleterre på Kongens Nytorv i den luksuriøse ende af skalaen, men det billede er under forandring: De senere års store byggeboom omfatter nemlig også en stribe nye eksklusive hoteller.Flere af dem er såkaldte boutique-hoteller med særligt design og skræddersyet indretning - og ofte i en helt anden størrelse end de nye kæmpehoteller.Nyeste melding kom for kun et par uger siden, da PFA Pension fortalte, at Islands Brygge i løbet af 2019 får et boutique-hotel under Guldsmeden-navnet (opkaldt efter kædens første hotel, som lå på Guldsmedegade i Aarhus).Bryggen Guldsmeden bliver indrettet i en eksisterende bygning, som pensionsselskabet ejer. Faktisk fortalte ejendomsdirektør Michael Bruhn allerede i foråret i netop disse spalter, at PFA forhandlede om et hotel på Islands Brygge.LuksustendensStrømmen af boutique-og luksushoteller er ifølge hotelekspert Emil Bentsen fra Nordic Hotel Consulting blot en af flere tendenser på et københavnske hotelmarked med mange byggerier og en lind strøm af meldinger om nye projekter.Der bliver også bygget lavprishoteller, og hoteller med konferenceafsnit, målrettet erhvervslivet.- Der er en tendens til, at markedet går en smule upscale, så vi ser en del nye lifestyle-eller boutiquehoteller og en del hoteller, som ligger noget over middel.Det afspejler, at branchen har fået øget fokus på differentiering. Når der igen opstår krise, vil nogle hoteller klare sig bedre end andre, og så kan det være en fordel at kunne tilbyde noget unikt, siger Emil Bentsen.De mange nye lavprishoteller er fx målrettet de mange rejsende, som kommer med det stigende antal lavprisruter - og som måske aldrig ville have besøgt København og Danmark, hvis ikke flybilletter var faldet så meget i pris.Andre nye hoteller går i stedet efter forretningsfolk, som i tider med økonomisk medvind rejser mere og holder flere møder, og efter turister med lidt tykkere tegnebøger. Og det trods alt stadigt lille segment øverst i hotelhierarkiet tager sig så af turister og andre med de allertykkeste portemonnæer.Blandt nyåbningerne i år har været svenskejede Nobis Hotel Copenhagen med 77 værelser tæt på Glyptoteket bag Tivoli. Og i selve forlystelsesparken er det lille Hotel Nimb udvidet med en snes værelser som led i havens store Tivoli Hjørnet-projekt ud mod Vesterbrogade.For en måned siden åbnede det lille Hotel Sanders med 54 værelser i Tordenskjoldsgade ved Det Kongelige Teater. Bygningen husede før Hotel Opera, som Arp-Hansen-gruppen solgte til Kølpin-familien, som også driver to små hoteller i Nordsjælland.Projekter på vejBrøchner-kæden er på vej med to hoteller: Næste år åbner Herman K i det centrale København med 31 værelser, og året efter følger det fem gange større Hotel Ottilia i Carlsbergbyen.Claus Hildebrandt, anden generation i hotel-og ejendomsfamilien, er også aktiv. Sammen med hollandske CitizenM er han ved at få ombygget Dagmarhus ved Rådhuspladsen til designhotel. Hildebrandt og hollænderne kigger faktisk efter lokaler til endnu et CitizenM-hotel i hovedstaden.En anden gren af familien driver Hotel Ascot, mens Claus Hildebrandt selv ejer Sankt Annæ Hotel - det gamle Hotel Neptun, som åbnede tidligere i år med 147 værelser efter en renovering og forvandling til boutique-hotel. Måske med følgeskab inden så længe af et søsterhotel, antyder Hildebrandt over for Licitationen - Byggeriets Dagblad: - Jeg kunne godt tænke mig at lave en Sankt Annæ mere i København, bare med en anden lokalisering.Der er en tendens til, at markedet går en smule upscale, så vi ser en del nye lifestyle-eller boutiquehoteller og en del hoteller, som ligger noget over middel Emil Bentsen, hotelekspert, Nordic Hotel Consulting.Udvalgte boutique-og luksushotellerÅrstal angiver forventet åbning ? Hotel Sander's, København K - genåbnede tidligere i 2017 Hotel Nimb, Tivoli - udvidet med 20 værelser - 2017 (er åbnet) ? Nobis Hotel, Vesterbro - 77 værelser - 2017 (er åbnet) ? Moxy Hotel, Sydhavnen - 228 værelser - 2018 ? Hotel Herman K (Brøchners), København K - 31 værelser - 2018 Hotel Ottilia (Brøchners), Carlsbergbyen - 156 værelser - 2019 ? Bryggen Guldsmeden, Islands Brygge - 200 værelser - 2019 CitizenM/ Dagmarhus, Rådhuspladsen - 230 værelser - 2019 Kilder: Horesta samt diverse hoteller og branchemedier.
Hovedstadens hotelboom omfatter en bred vifte af overnatningssteder i luksusklassen og boutique-hoteller med særlig indretning.
Bedste investering 
34-årige Kenneth Hansen, der hjælper folk ud af økonomisk rod i tv-programmet "Luksusfælden", tabte selv en kvart million, da han kom ind på boligmarkedet på det helt forkerte tidspunkt. 
 Sidste weekend var der nærmest lige så mange mennesker på Amager Fælled som på Strøget en lørdag formiddag. Nomakokken René Redzepis non-pro-fit organisation MAD lancerede projektet Vild Mad i samarbejde med bl. a.Naturvejlederforeningen, Friluftsrådet og Byhøst. Og når der står noget med Noma på et arrangement, og det samtidig er gratis, så stimler folk til som de små syrligt smagende myrer, der blev serveret på selvsamme restaurant.Vild Mad er en gratis app, der deler den danske natur ind i forskellige landskabstyper og guider brugeren hen til de ting, man kan spise fra den pågældende biotop.Vild Mad er også et undervisningsprogram, der skal få vores skolebørn ud i naturen og se, hvor alt det grønne i madpakken kommer fra - eller kan komme fra. Og Vild Mad er en række guidede ture for børn og voksne i den danske natur med specialtrænede naturvejledere.Vild Mad handler altså om den mad, man selv kan finde i naturen. Fra ramsløg i det spæde forår til østerhatte i den kolde vinter. Filosofien bag projektet er, at man bliver knyttet tættere sammen af oplevelser i naturen, og at man værner mere om naturen og spiser sundere, hvis man ved, hvor tingene kommer fra. Det budskab er der ikke noget nyt i, men omvendt kan man ikke blive mindet for meget om det.Og 2017 var året, hvor denne nye bevidsthed om naturens eget madkammer gik amok. De fleste danske bogforlag af en vis størrelse udgav deres bud på en sankebog ved sæsonens start i foråret. »At sanke«. For fem år siden var der ikke mange, der kendte det gamle udtryk - i dag kommer det ud af munden på hvert andet hipsterfuldskæg på Vesterbro. Efter at netop Noma og lignende restauranter har vist vejen, er almindelig mennesker nu også begyndte at sanke.Jeg har også selv sanket i år, så det halve kunne være nok. Siden jeg var barn, har mine forældre taget mig ud i naturen og lært mig de gode spisesvampe at kende og vist mig de bedste bærlokaliteter i Jylland - også for tranebær! Men i år er mit repertoire blevet udvidet i forbindelse med en sommerserie til avisen her, hvor jeg bl. a. har strøget fjordrejer, plukket strandkål, fanget strandkrabber med økologisk pølse, frosset havtorn og hevet halvfyldte krebseruser op af en sø på Falster.Og den er god nok. Det bliver endnu sværere, for ikke at sige umuligt, at svinge ind forbi McDonald's på vej hjem fra en tur efter mad i den danske natur.Til gengæld værner jeg ekstra meget om det lille glas med syltede indigo rørhatte, jeg fik ud af en hyttetur til Sverige med min datters klasse. Og den er god nok.Naturoplevelser knytter folk sammen - de andre forældre ville gerne se og høre om svampene, der kunne spises. Her på avisen skriver læsere ind og giver gode råd til en renere smag af hyben, når man sylter dem (brug ufiltreret æblejuice), og gamle kilder fortæller mig, hvorfor jeg ikke kunne fange krabber i Frederikssund (vandet var ikke saltholdigt nok!) Bliv endelig ved med det. Jeg bliver i hvert fald ved med at tage ud i naturen - privat og på avisens vegne.
En på sankedusen.
Ugens store slagsmål begyndte her i avisen. METTE HØEG anmeldte en bog af forfatter og feministikon CHRIS KRAUS, men benyttede også lejligheden til at uddele en kindhest til EMMA HOLTEN, som skulle interviewe Kraus på Louisiana Literature.»At man har valgt at matche så stærk en intellektuel og kunstnerisk avanceret profil med den unge, ferske badeballonsfeminist Emma Holten er useriøst«, skrev Høeg. Det fik flere på de sociale medier til at undre sig over, hvad en badeballonsfeminist kunne være, mens mange flere var forargede over personangrebet. Åbenbart også Kraus der skrev et indlæg her i avisen og forsvarede Holten. Knivene fløj mellem Høeg og hendes i forvejen svorne fjender, men digter CASPAR ERIC havde på Facebook et konstruktivt forslag: »Kan nogen ikke snart give nogle af de her litterater, som synes dit og dat er for dårligt, et kram, og sige at det nok skal gå, hvis de nu begynder med at læse de ting de snakker om, og så lige trækker vejret, og måske også begynder at rette skytset mod nogle reelle nok fjender af kunsten?« Fjender af kunsten er en helt konkret størrelse på Københavns biblioteker. De har længe holdt døgnåbent, så enhver med et lånerkort når som helst kan lukke sig ind. Læse, låne eller bare nyde den særlige kommunale stilhed.Men det er slut nu. I hvert fald på BLÅGÅRDENS BIBLIOTEK, VESTERBRO BIBLIOTEK og tre andre biblioteker, der gentagne gange er blevet udsat for tyveri og hærværk. På Berlingskes Facebookside førte det - som det ofte gør i kommentarspor - til en kritik at muslimer. De »såkaldte kulturberigere«, som én sarkastisk skrev. Men på SOLVANG BIBLIOTEK, et af de ramte biblioteker, er vandalerne ifølge personalet berusede unge. Dermed må muslimerne vel løftes af krogen. Et bud kunne være, at det er bumsede, etnisk danske teenagere, der står bag. Eller måske litteraturkritikere, som har fået nok af det samlede danske litteraturudbud.Begge grupper, de bumsede og de vrede, og ja alle andre, ser »GAME OF THRONES«. Mon ikke der findes en stamme i Amazonas, der ikke har set serien. Og måske en enkelt eremit et sted. Resten har siddet sig gennem alle syv sæsoner.Men virkeligheden har det som bekendt med at overgå fiktionen. Ikke at der findes tohovedede drager in real life, men historien bag serien er vildere end en postmoderne roman. Forfatteren til bøgerne bag serien, GEORGE R. R.MARTIN, er nemlig ikke nogen hurtigskriver, så allerede i femte sæson var serien fremme ved det sidste, han havde skrevet. Siden har han kommet med input til de to manuskriptforfattere, og så ellers trukket sig tilbage til kontoret og skrevet på et nyt mammut-bind i bogserien. Og ifølge flere medier har han så travlt, at han ikke har tid til at se TV-serien, som andre altså skriver i hans navn. Det viste sig dog at være forkert. Nogle russiske medier havde ifølge avisen The Independent misforstået ham. Han så bare ikke serien, mens han var i Rusland. Fiktionen overhalede virkeligheden, der havde overhalet fiktionen. Eller noget.MICHAEL STRUNGE er for længst blevet fiktion. Eller myte. Fortalt igen og igen, med hans selvmord som tragisk klimaks. Og det er netop annonceret, at en ny dramadokumentar om ham er på vej.»Væbnet med ord og vinger« er den lidt trætte titel, og filmen er skabt af dokumentarens grand old man, TORBEN SKJØDT JENSEN. Hvad nyt filmen kan bibringe er svært at forestille sig. Men håbet er lysegrønt. Eller i Strunges tilfælde neonrødt.

Jeg går langs paraden; betragter den. Jeg ser den dansende horde af mennesker, som uden bekymringer fortæller omverdenen, at det her er den sande udgave af dem selv. Et budskab, der flyder langt ud over tilskuerrækkerne. Når 35.000 mennesker samles i en sådan mangfoldighedsfejring og samstemmer, at vi har ret til at være den, vi er, giver det ekko.En summende fornemmelse breder sig i min krop, da jeg langt om længe slutter mig til paraden. Aldrig har jeg set den før og hørt den før. Jeg har set billeder, læst om den  Men aldrig har jeg turdet deltage i den. At vise, hvem den sande udgave af mig er.Den slags kræver mod og årelang modning. Det har det i hvert fald for mig.Men nu er jeg her, og det føles meget mere rigtigt, end jeg havde forestillet mig. Jeg begynder spontant at danse. Side om side med orker, Frihedsgudinden, forældre med børn på armen, der vifter med regnbueflaget.Mænd i stiletter med glimmer i skægget. Alle glade og vinkende.Det er en festdag, og som med de fleste andre fester, kan den blive siddende i kroppen længe efter. Og hvor håber jeg, at den gør det.Det er først på min gåtur fra Rådhuspladsen til Nørreport Station, hvor jeg hopper på en bus, at det slår mig, hvor massivt et signal, der sendes, når vi samles på tværs af alder, køn, etnicitet og seksuel orientering og fejrer, at vi kan være lige præcis den, vi har lyst til at være.Da jeg ser en ung fyr gå ned mod S-toget med mor på den ene side og far på den anden - alle tre med regnbuefarvede kranse i håret. Da jeg ser en lille pige i bussen lyse op ved synet af en kvinde, der har farvet sit hår i alle LGBT+-regnbuens farver. Og når denne pige bliver henrykt af begejstring, da hun får et regnbueflag foræret og samtidig får fortalt af sine voksne medpassagerer, hvad budskabet med et sådant flag er.Budskabet, der sendes fra paraderuten på Vesterbro og Frederiksberg, når længere ud, når de mennesker, der valfarter dertil, vender tilbage til hverdagslivet.Vestjylland, hvor jeg voksede op, var et trygt sted. Men jeg var også genstand for en aliengørelse, når jeg fandt det sjovere at danse til Spice Girls end at spille fodbold.Når jeg hoppede i farverige kjoler i stedet for at spille PlayStation. Konstant blev jeg mindet om, at jeg var anderledes.Hele mit liv har mennesker omkring mig fortalt mig, hvad min seksualitet er. Det er kommet fra klassekammerater, forældre til klassekammerater, venner, folk på gaden.Og sågar også arbejdskolleger. Og dette længe før jeg overhovedet vidste, hvad ordet »bøsse« betød, og om det passede på mig.At stå her i dag, fuldt ud afklaret med min seksualitet og med en varm følelse af stolthed, er noget, jeg vil unde alle.Det er personlige kampe med tilhørende sejre, der fejres på en dag som denne, og der kommer flere sejre at fejre hvert år. Når glimmerregnen har lagt sig, fortsætter kampen.Og lad arrangementet skabe et ekko, der kan høres, indtil vi atter fejrer mangfoldigheden om et år. Ingen fortjener at skulle gemme sig, og hvis vi med fejringen af mangfoldigheden kan gøre det trygt for andre at turde stå ved, hvem de er, har et arrangement som Copenhagen Pride aldrig en udløbsdato.madg@berlingske.dk »Jeg har set billeder, læst om den  Men aldrig har jeg turdet deltage i den.At vise, hvem den sande udgave af mig er.«.

Carlsberg er for første gang i 20 år på vej med en ny variant under sit eget hoved mærke Carlsberg. Øllen får navnet 1883, og den skal bruges i bryggeriets jagt på flere markedsandele på hjemmebanen, hvor topchef Cees ' t Hart har bedt om mere aggresivitet, så bryggeriet som allerede er størst i Danmark, ikke henfalder til at hvile sig på laurbærene.Det er en øl, som Carlsbergs bestyrelsesformand Flemming Besenbacher personligt har investeret kræfter i at få frem, og han har fået Carlsbergs hovedejer, Carlsbergfondet, til at investere millioner af kroner i. Og det er en øl med lidt af en historie.I 2013 gik en gruppe Carlsberg-ansatte nemlig rundt i de i alt syv kilometer lange kældergange under bryggeriet i Valby. De var i gang med at rydde op, fordi der skulle bygges boliger og kontorer på det gamle industriområde mellem Valby og Vesterbro i København, som har fået navnet Carlsberg-byen.Under oprydningen faldt de over en kasse med øl, som viste sig at være helt tilbage fra 1883. Øllene var med andre ord fra dengang, da Carlsberg Laboratoriums verdensberømte professor Emil Chr. Hansen som den første i verden lykkedes med at rendyrke gær til ølbrygning.På Carlsbergs Laboratorium lykkedes det sensationelt forskerne at trække levende gærceller ud af den gamle Carlsberg-øl, og efterfølgende dyrkede de nye gærceller på denne base.»Det gjorde, at vi kunne genskabe den oprindelige, originale Carlsberg-øl. Gæren var vigtig, men vi skulle også finde den rigtige bygart, og her vi var forbi Nordisk Genbank på Svalbard og fandt nogle bygkerner af sorten »gammel dansk«, der allernådigst udlånte os otte-ti kerner, som vi såede ud og derefter kunne høste og bruge,« siger Erik Lund, der er chefbrygmester på Carlsberg Laboratorium, og som er ansvarlig for tilblivelsen af den nye øl.I begyndelsen af 2016 lavede Carlsberg øllen Rebrew i et begrænset oplag, som var brygget på den gamle gær. Men nu gør Carlsberg projektet kommercielt og sætter den samme øl til salg i Danmark under navnet 1883 med henvisning til året for den oprindelige Carlsberg lagerøl.Dokumentar om fødslenCarlsbergs koncerndirektør, Cees ' t Hart, er begejstret for den nye øl, hvis langhårede tilblivelse også har kastet en Warner Brothersdokumentarfilm af sig.»Vi sender den nye øl på markedet samtidig med, at vi markerer virksomhedens 170 år som selvstændig brygger. Den passer virkelig godt ind i vores strategi, hvor vi gerne vil frem hæve vores lange historie og vores forskningstunge baggrund. Det er en god satsning for det danske marked, og hvs det går godt, vil vi måske bruge den i andre markeder også,« siger Hart, der ser den nye 1883-øl som en, der passer perfekt ind i hovedtankerne i hans egen Sail ' 22-strategi.1883 har derfor også fået midler fra Harts Sail ' 22-strategipulje.I Danmark har Jeppe Boel, der er brand manager for Carlsberg-mærket i Danmark ansvaret for at få den nye, gamle øl ud over rampen på det danske marked.»Vi vil gerne mere i Danmark med Carlsbergmærket, hvor vi vil slå på historien på forskningen på ophavet, og der er den her øl jo et oplagt fremstød. 1883-lanceringen er en stor satsning for Carlsberg i Danmark. Det er ikke hver dag, vi kommer med en ny variant, og den her er noget helt særligt, fordi historien om dens tilkomst er så speciel,« siger Jeppe Boel.Hvis man ser bort fra den alkoholfrie variant Nordic, er 1883 den første nye Carlsbergvariant i Danmark siden Carls Special, der kom i markedet efter det såkaldte ølvalg for 20 år siden.jkon@berlingske.dk Fakta: CARLSBERG Øl i 170 år1847: Carlsberg grundlægges af J. C. Jacobsen.1883: Emil Chr. Hansen, professor på Carlsberg Laboratorium, opfinder epokegørende metode til at rendyrke gær.1904: Carlsberg Pilsner lanceres første gang.1913: Carl Jacobsen, J. C. Jacobsens søn, donerer Den Lille Havfrue til København.1973: Carlsbergs navnkundige slogan »Probably the best beer...« lanceres.2017: Carlsberg lancerer øllen 1883 på præcis samme gær, som Emil Chr. Hansen rendyrkede. Det sker efter fundet af en 133 år gammel øl i Carlsbergs kældre under en oprydning.
Carlsberg har brygget en øl med gær fra en 133 år gammel øl fundet i en glemt kælder under bryggeriet. Nu sender bryggeriet øllen på markedet i Danmark som del af bryggeriets vækststrategi.
Den legendariske amerikanske filminstruktør Brian De Palma begynder i juni at optage de første scener til en danskproduceret actionthriller, som blandt andet foregår i de københavnske gader. Det fortæller den danske producer Michel Schønnemann til Berlingske, der også kan afsløre, at filmens hovedrolleindehaver bliver den danske »Game of Thrones« -stjerne Nikolaj Coster-Waldau. Derudover tæller filmens cast også »Mad Men« -stjernen Christina Hendricks, samt det som Michel Schønnemann betegner som en »solid række« af danske skuespillere, hvis navne ikke endnu kan afsløres.»København spiller en stor rolle i handlingen, og vi optager på locations i Indre By, på Frederiksberg og Vesterbro,« siger Michel Schønnemann.Titlen på filmen bliver »Domino«, og manuskriptet er udviklet i et samarbejde mellem den norske manuskriptforfatter Petter Skavlan, der blandt andet leverede manus til den norske »Kon-Tiki«, og Michel Schønnemann.Filmen handler om en dansk politimand (Coster-Waldau), der tager sagen i egne hænder, da hans makker myrdes, og som får hjælp af en udenlandsk efterforsker, spillet af Christina Hendricks. Gradvist bliver de klar over, at den mand, som de jager, er en hemmelig CIA-agent på jagt efter ISterrorister, og derved berører handlingen de senere års europæiske terrorattentater.Den 76-årige Brian De Palma har en række storfilm bag sig som Al Pacino-hittet »Scarface« og Tom Cruise-filmen »Mission: Impossible« og er stadig i fuldt vigør som instruktør.»Han er fuldstændig frisk og arbejder 18 timer i døgnet. Jeg ved ikke hvornår, han sover.Det er ret imponerende,« siger Schönnemann.Det var angiveligt filmens manuskript, der overbeviste Brian De Palma om at vende tilbage til action-genren (hans sidste film var »Passion« fra 2012 med bl. a. svenske Noomi Rapace), og det var de Palmas navn, der fik filmens finansiering til at falde på plads. Peter Garde, executive producer på flere af Lars von Triers film, har medvirket til rejse filmens budget på 6,4 millioner euro (47,6 millioner kroner), og producerne bag filmen kommer fra flere europæiske lande. Ud over Schønne Film medvirker det franske selskab Backup, det spanske Maestranza og det belgiske Zilvermeer.Filmen skal forsælges under filmfestivalen i Cannes senere i denne måned.Optagelserne i København foregår i juni og juli, og der forventes dansk premiere på filmen i februar 2018.krl@berlingske.dk Fakta: Fire gode film af Brian De PalmaCarrie (1976): Måske den bedste filmatisering af en Stephen King-roman nogensinde. Sissy Spacek er uforglemmelig, John Travolta er forglemmelig, og slutningen er et chok, der kan vække de døde til live! Fanget af fortiden (1993): Al Pacino er en gangster, der kæmper for at slippe ud af kriminaliteten, men netop som han troede, at han var fri, trækker de ham ind igen.Viggo Mortensen viser sine skuespilsmuskler i en minirolle.Scarface (1983): Det brutale ikoniske hovedværk på Brian de Palmas CV. Manuskriptet blev skrevet af Oliver Stone i en kokainrus, og den hvide svøbe er også stærkt synlig på lærredet.De uovervindelige (1987): Tre ærlige mænd forenes i kampen mod Al Capone. Sean Connery er Chicagos sidste hæderlige gadestrømer i en af sin karrieres bedste roller.
Brian de Palma skal instruere dansk produceret action-thriller med den danske »Game of Thrones« -stjerne.
REGNSKAB En omsætning, der er steget med knap 32 mio. kroner fra 2015 til 2016, og en bundlinje, der går 11,6 mio. kroner frem.Det er realiteten i PLH Arkitekter A/ S' seneste regnskab.Her når omsætningen i 2016 op på 110,2 mio. kroner, og årsresultatet lander på 18,8 mio. kroner.- Aktivitetsniveauet i branchen har i 2016 fortsat været stigende, og for PLH har det været et særdeles positivt år med en stigning i både antal ansatte, omsætning og indtjening. Fremgangen har været mærkbar på alle områder, men specielt infrastrukturområdet har bidraget med en stærk vækst.Årets resultat bedømmes som meget tilfredsstillende, beskriver ledelsesberetningen til regnskabet.Over for Licitationen -Byggeriets Dagblad bekræfter partner Søren Mølbak, at 2016 har været virksomhedens hidtil bedste år, og at netop infrastrukturområdet især har trukket læsset.- Vi har haft meget arbejde med projektering af aptering på metrostationerne på Cityringen i København, forklarer han.Af ledelsesberetningen fremgår det, at antallet af medarbejdere er steget til omkring 100, hvoraf mange af de nyansatte netop er beskæftiget med Cityringen.PLH arbejder også med de nye metrolinjer i Nordhavn og Sydhavn, og som Licitationen -Byggeriets Dagblad tidligere har beskrevet, har PLH Arkitekter i slutningen af 2016 vundet den åbne internationale designkonkurrence " Rail Baltica", hvor de skal designe Rigas nye hovedbanegård og den nye jernbanebro over Daugava-floden.Projektet laves i forbindelse med " Rail Baltica"-jernbaneprojektet, som skal forbinde de Baltiske lande med Centraleuropa.Generel vækstPLH Arkitekter har også haft succes med konkurrencer på sundhedsområdet og det private boligmarked og er ved at projektere Ny Psykiatri Bispebjerg.Inden for transformation og renovering er der også kommet opgaver i hus.Blandt andet er virksomheden i gang med projekteringen af renoveringen af Amagercenteret.- Mange af de projekter, vi har udført gennem året, er tildelt i miniudbud indenfor løbende rammeaftaler. PLH har i årets løb udbygget bredden og antallet af rammeaftalerne, og vi har nu rammeaftaler med en række af landets største bygherrer og ejendomsejere, både indenfor den offentlige sektor, infrastruktur og industri, fortsætter ledelsesberetningen.24 nye stofindtagelsespladser indrettet i en tidligere slagtehal på Halmtorvet 17A på Vesterbro i København er et eksempel på et projekt erhvervet i miniudbud.De nye stofindtagelsesrum blev indviet i august 2016, beskriver ledelsesberetningen, som også fortæller, at PLH Arkitekter samarbejder med en række af landets helt store virksomheder fra C20 indekset, der hver især har faste PLH-team tildelt til at løse en række opgaver.- 2016 var også et år, hvor flere markante byggerier gik i gang, fortsættes det og blandt andet etableringen af et nyt Harboe Besøgscenter ved Skælskørs havnefront fremhæves Planlægning af nye byggerier er også i gang -herunder nyt DSV-domicil i Warszawa.Ny strategi er på vejNår det gælder 2017, så er forventningerne positive.- Der vil fortsat være høj aktivitet, men jeg forventer ikke, at vi laver et ligeså godt resultat igen, siger Søren Mølbak og påpeger, at Metro Cityringen har været en meget stor opgave, som de er ved at færdiggøre.Men der er gang i en masse, og ambitionen er et resultat svarende til omkring to tredjedele af 2016-resultatet, forsætter han.Samtidigt er der ændringer på vej.- Ved generalforsamlingen i 2017 ændres PLHs ejerstruktur, idet fire eksisterende partnere afvikler deres ejerskab i et glidende generationsskifte. Dette har været under forberedelse gennem længere tid og er planlagt sammen med en ny strategi og en ændret organisation, der implementeres i foråret 2017, lyder det i ledelsesberetningen.Søren Mølbak forklarer i den forbindelse, at PLH Arkitekter vil fastholde profilen som arkitektvirksomhed med udbygningen af konkurrenceteamet, som på det seneste har vundet markante projekter som Ny Trelleborg Besøgscenter og Rigaprojektet og skærpe fokus på arbejdet med strategisk arbejdspladsindretning samt gøre mere ud af konkurrencer også internationalt.- Vi har en stor work spaceafdeling.Det er en succeshistorie, og den bygger vi videre på, siger han.Der vil fortsat være høj aktivitet, men jeg forventer ikke, at vi laver et ligeså godt resultat igen Søren Mølbak, partner i PLH Arkitekter A/ S om forventningerne til 2017.Om virksomhedenPLH Arkitekter A/ S arbejder med et bredt spekter af opgaver fra arkitektur, byplan og workplace design til bygherrerådgivning og industrielt design.Virksomheden har knap 100 ansatte.Kilde: Virksomhedens hjemmeside .PLH Arkitekter A/ SMio. kroner 2016 2015 Nettoomsætning 110,2 78,3 Bruttoresultat 77,4 45,6 Resultat før skat 24,1 9,0 Årets resultat 18,8 7,2 Egenkapital 26,3 11,1 Antal medarbejdere 93 63 Regnskabet blev afsluttet den 31. december 2016.
PLH Arkitekter A/ S er ude med sit bedste resultat, og forventningerne er også positive til 2017 -dog forventes der ikke et resultat helt på linje med 2016.
Det er et paradoks, at der står mange ledige erhvervslejemål i hele landet og især i København, for trods de mange tomme bygninger har virksomhederne meget svært ved at finde det helt rigtige fremtidige kontor. Det er simpelthen for svært at se mulighederne i en bygning, der bare består af glas og beton.»Mange virksomheder leder i lang tid, før de finder det rigtige lejemål. For virksomhederne vil have noget, der er mere specielt, end hvad der var tilfældet førhen. Ejendomsbranchen og udlejerne i særdeleshed har ikke forstået, at vi er i en ændringstid. Der er for langt fra dem, der har investeringerne, til dem, som gerne vil flytte ind,« siger Peter Lassen, der er COO og partner i Colliers International.Han oplever, at virksomhederne vil have fleksibilitet og en lækker følelse af at bo i noget, som er unikt. Derfor bør udlejerne blive bedre til at komme tættere på virksomhederne, som de skal udleje til, og de skal vide, hvad det er, virksomhederne er på jagt efter. Men det er sjældent, at udlejerne møder lejerne og hører, hvad de er på jagt efter.»Jeg synes, at udlejerne skal prøve at være lidt modige og f. eks. indrette kontorerne på forhånd med hjælp fra specialister. Der er masser af dygtige folk på det felt,« fastslår Peter Lassen, som allerede nu ser trenden flere steder i udlandet.Ejendomme skal være unikkeAt udtalelsen om at differentiere sig og vise nye muligheder kommer fra Peter Lassen, burde ikke komme som en overraskelse for dem, der kender ham. Udefra beskrives Peter Lassen som en kreativ og innovativ mægler, og han opsøger og ser muligheder, som mange andre ikke havde tænkt. For eksempel var det Peter Lassen, der som den første erhvervsejendomsmægler i Danmark solgte en kirke til andet brug end gejstlige formål. Det var Absalons Kirke på Vesterbro, som nu fungerer som et moderne medborgerhus for Vesterbros kreative klasse, der kan fornøje sig med bl. a. yoga, fællesspisning og kulturelle arrangementer.Fremtidens arbejdsplads vil komme til at stille langt større krav til bygningerne, og derfor er de virksomheder, som søger nye kontorer blevet langt mere kræsne med, hvad de vil have - samtidig med at udvalget af kontorer er rekordstort.»Man har som virksomhed i større grad brug for at identificere sig og markere, hvordan man bor. Det gør man med måden, man indretter sig på. Og på den måde viser man både kunder og nye medarbejdere det brand, man gerne vil genspejles i. Det er ikke helt slået igennem endnu, men der kommer mere og mere af det,« siger Peter Lassen.Derfor burde man lave en strategiplan for hver enkelt ejendom og sørge for, at den adskiller sig i markedet. Som udlejer skal man brande ejendommene, så de fremstår unikt i markedet. Det gør Colliers International, hver gang muligheden byder sig, ligesom de også samarbejder med mange udefra, som er dygtige til netop at visualisere de ellers tomme ejendomme.Samarbejde med f. eks. arkitektvirksomheder, som har speciale inden for space planning, er oplagt, og sammen kan man langt bedre vise mulighederne for bedre indeklima, trivsel og lys, som alt sammen er med til at skabe bedre rammer og dermed større arbejdsglæde.»Det er lettere at se på noget, der er færdigt.Så kan man lettere forstille sig udviklingsmulighederne.Det er en god investering, og man behøver ikke at gøre det fuldt ud, f. eks. kan man klare meget med 3D-visualisering og -gra-fik. Indretningen skal ikke nødvendigvis være en til en,« fastslår Peter Lassen.Fakta: BLÅ BOGPeter LassenCOO og partner I Colliers International Danmark Alder: 49 år Karriere: Uddannet i Sparekassen Bikuben, senere Danske Bank. Kom til Hans Vestergaard Erhvervsejendomme (nu Colliers) i 1993 og uddannet som ejendomsmægler og valuar. Har arbejdet i afdelingerne i Aarhus, Vejle og Odense og siden 2010 i København. Er lægdommer i Københavns Boligret.Privat: Bor i København V og nyder at leve i København. Har tre børn og et aktivt fritidsliv.
Tomme erhvervslejemål kommer til at ende i priskonkurrence, hvis de ikke differentierer sig fra hinanden. Udlejerne skal blive bedre til at visualisere mulighederne i de bygninger, de udlejer, mener Peter Lassen, der er COO i Colliers International Danmark.
Hvor bor du? »I Hellerup i et rækkehuskvarter bygget i funkisstil i 1931 tegnet af en fin arkitekt, der hedder Hans Dahlerup Berthelsen«. Hvad kendetegner dit kvarter? »Det er et godt blandet kvarter med børnefamilier, unge, ældre, hunde og katte, grønne arealer og haver. Og så er det både tæt på byen og på skov og strand. Det har det hele«. Hvor går du hen og hører musik? »Jeg har haft nogle rigtig gode koncertoplevelser i Vega, både i Lille og Store Vega. Der er en enormt fin arkitektur, så der er rart at være, og især Lille Vega har en størrelse, som giver et godt koncertformat«. Hvor ville du tage din kæreste med hen til en romantisk aften i byen? »Vi er glade for film, så jeg ville tage en god gammeldags tur i biffen - enten i hyggelige Empire på Nørrebro eller i Grand, som har nogle smaddergode film«. Hvor går du for at spise godt? »Senest har jeg været på Uformel (i Studiestræde, red.). Det var delikat«.Hvad giver dig følelsen af at bo i en fantastisk by? »Mangfoldighed blandt de forskellige kvarterer inden for cykelafstand. Man kan bevæge sig mellem alle mulige lokale forskelligheder - på Vesterbro, Frederiksberg, Christianshavn - samtidig med at byen er så overskuelig. Fra Nordvest med det der lidt uberørte og de nye gallerier til den storslåede Frederiksberg Allé med pariserstemning«. Hvor i København føler du mest ro? »Glyptoteket har en rigtig dejlig hemmelig have på bagsiden af bygningen«. Hvad ville du vise gæster udefra? »København har lige nu en enestående kombination af det historiske, velbevarede København og dét, som tidligere stadsarkitekt Jan Christiansen har kaldt ' det ny København' med arkitektur i verdensklasse af blandt andre Jean Nouvel og vores egne som Lene Tranberg.Jeg ville tage gæster med over cykelbroen og se Tietgenkollegiet, DR Koncerthuset, Skuespilhuset og vise, at man kan tage en lille færge og få sin cykel med, og også vise dem, at vandet er så rent, at man kan bade i havnen«.Hvornår bliver du allermest irriteret på København? »Hvis man har været så dum at tage bilen ind til byen. Det skal man jo lade være med. Man ender bare med at sidde fast i en kø eller lede efter en parkeringsplads.Så man skal bare lade være og i stedet tage det offentlige. Og jeg er glad for, at man investerer i metroen, at man tænker i ' smart city', grøn by og bæredygtighed. Det er i virkeligheden noget af det, København kan udvikle endnu mere i dialog med andre storbyer. I dag bor mere end halvdelen af Jordens befolkning i storbyer, så det er vigtigt at kunne samarbejde om at finde løsninger og udveksle teknologier for at minimere forureningen, for biltrafikken er håbløs i mange byer. Så jo mere man kan investere i smarte transportløsninger, jo bedre«. Hvad synes du, at København mangler? »Jeg synes, at København mangler boliger til unge studerende. Det er blevet dyrt at bo i København, og det er svært at få et sted at bo, som er til at betale.Der mangler billige boliger, så uligheden ikke bliver for stor. Så byen ikke bliver for monokulturel. Ellers synes jeg ikke, København mangler så meget. Vi har det meste - bare i lille skala«. Er der noget i København, som gør dig trist? »Det er sørgeligt, at der er kommet så mange hjemløse i gadebilledet. Hvad sker der for velfærdssamfundet? Da jeg var barn, var det kun på ferier til Paris, at jeg så hjemløse, der sad og tiggede ved metronedgangene«. Hvor er København grimmest? »Kalvebod Brygge er ikke det mest charmerende sted. Det er ærgerligt, at man, dengang man solgte ud af grundene i området, lod alle de her store, klodsede bygninger i glas og stål opføre.Man har fået nogle vindomsuste områder, hvor folk ikke vil være, selv om det er i første parket til vandet. Og så er jeg ikke specielt stor fan af Field's og Fisketorvet og de der store centre.Skalaen er forkert, og inde i dem er der ikke særlig smukt. Det er nogle ikkesteder, men de er jo tydeligvis meget populære«.birgitte.kjaer@pol.dk .
MIN BY CHRISTINE BUHL ANDERSEN Kunsthistoriker Christine Buhl Andersen har skiftet jobbet som direktør for KØS - Museum for kunst i det offentlige rum i Køge ud med en stilling som direktør på Ny Carlsberg Glyptotek, hvor hun havde første arbejdsdag i går.
Jørgen Kreiner-Møllers far var proletardreng fra et fattigt arbejderhjem på Østerbro i København.Men som dreng blev han trukket væk fra gaden af børne-og ungdomsorganisationen FDF. Det ændrede hans liv.Han stod i taknemmelighedsgæld til den folkekirkelige organisation, og derfor blev sønnen Jørgen Kreiner-Møller og hans brødre naturligvis også introduceret for FDF. Det blev den første af mange erfaringer med frivilligt og socialt arbejde for arkitekten, bygningsøkonomen og den forhenværende formand for Samvirkende Menighedsplejer, som i morgen fylder 70 år.Jørgen Kreiner-Møller er opvokset i Virum nord for København. Han var ikke ret gammel, da han fandt ud af, at han ville være arkitekt.Som dreng tegnede han meget, og hans morbror var arkitekt, så det hele pegede tidligt mod arkitektskolen i København.Derfra blev han færdiguddannet i 1971, hvorefter han begyndte, hvad han kalder sit første af tre arkitektliv.Det var som ansat hos nogle af de største arkitekter i 1970' erne og 1980' erne: først hos Knud Munk og senere hos professor Theo Bjerg.Hans andet arkitektliv begyndte, da han stiftede den københavnske tegnestue NOVA5, hvor han var partner. Hans tredje og nuværende arkitektliv er som selvstændig, hvilket han har været siden 2014.Sideløbende med arkitektkarrieren begyndte det sociale og frivillige arbejde at fylde mere. Han var den første formand for det kirkelige værested for unge " Fisken" på Vesterbro i København. Han blev hovedbestyrelsesmedlem i FDF og var blandt andet med til at få etableret organisationens bycenter " Rysensteen" midt i København.I 11 år var han formand for Samvirkende Menighedsplejer, der er landsorganisationen for sognenes lokale menighedsplejer, der står for kirkeligt socialt arbejde. Da han blev formand, var landsorganisationen primært en københavnerorganisation.Men som årene skred frem, voksede den sig større og fik dobbelt så mange lokalafdelinger." De manglede noget erfaring med organisation, og det er noget, man er god til i FDF. Så jeg kom med noget relevant erfaring med at organisere frivilligt arbejde," siger han.Det frivillige arbejde har hjulpet ham i arbejdet som arkitekt ad flere omgange, siger han. Særligt når han har skullet stå for renovering af almene boliger på Københavns Vestegn, hvor folk taler lige ud af posen, som han siger." Det er en toneart, jeg forstår og sætter pris på. Og en, jeg er blevet god til med årene på grund af det sociale arbejde," siger han.Ligesom med det sociale arbejde har hans kunstinteresse overlappet hans profesionelle arbejde. I begyndelsen af 1990' erne blev han hyret af Statens Kunstfond som ekstern konsulent ved opførelse af kunst i det offentlige rum.De blev ved med at hyre ham og har gjort det i 26 år nu. I gennemsnit rådgiver han kunstnere fem gange hvert år, når Statens Kunstfond skal installere værker i det offentlig rum, siger han.Det er ikke tilfældigt, at hans frivillige arbejde er foregået gennem kirkelige foreninger. Troen var en del af Jørgen Kreiner-Møllers barndomshjem, og han holder stadig af at tage til gudstjeneste i forskellige københavnske kirker. Han har været menighedsrådsformand ved Enghave Kirke i København og tidligere medlem af Kristeligt Dagblads repræsentantskab.Han har fire børn og seks børnebørn.Dem fejrer han sin fødselsdag med i morgen på weekendtur til Kolding, hvor de blandt andet skal se Koldinghus og Trapholt Kunstmuseum. For " det er fantastisk arkitektur", siger Jørgen Kreiner-Møller.kirke@k.dk 
portræt Kunst, byggeri og kirkeligt socialt arbejde har fyldt meget og overlappet hinanden i arkitekten Jørgen Kreiner-Møllers liv. I morgen fylder han 70 år.
Børneteater og tøndeslagningNationalmuseet inviterer i dag lørdag indenfor til fastelavnshygge. Her kan man møde de to arkæologer Liv og Lasse, der er på jagt efter fastelavnens oprindelse. Mens de to graver efter katten i tønden, kostumet og andre traditioner, fortæller de om fastelavnens historie med sang og musik.Efterfølgende kan man deltage i tøndeslagning med søde sager og præmier til alle kattekonger og -dronninger. Under festlighederne kan der købes varm kakao og fastelavnsboller i cafeen.Billetter kan købes på natmus.dk eller i informationen på dagen.Hvad: Fastelavnsfest på Nationalmuseet Hvor: Nationalmuseet, Ny Vestergade 10, Prinsens Palæ, København K Hvornår: Lørdag 10. februar kl. 12-13.30 Hvor meget: 85 kr. for voksne og 50 kr. for børn inkl. entré til museet.Slå katten af tønden i SaxogadeDer inviteres igen i år til masser af fastelavnshygge i den sociale handelsgade Saxogade på Vesterbro. Her afholdes der en inkluderende og regnbuefarvet fastelavnsfest for alle familier i København.Der vil være ansigtsmaling for de små, og kl. 13 er der tøndeslagning for de to-til femårige, og kl. 13.30 for de lidt større fra fem til 13 år.Kl. 14 kåres kattekonger og -dronninger.Mens alle festlighederne står på byder Café Sonja på fastelavnsboller.Hvad: Fastelavn i Saxogade Hvor: Saxogade, København V Hvornår: 10. februar 2018 kl. 10-15 Hvor meget: Gratis.Dyr fastelavnMan kan let risikere at slå katten af tønden i selskab med papegøjer og løver, når der er fastelavn i Zoo. Søndag inviterer Zoo på fastelavnsfest for store og små. Der er tøndeslagning flere gange i løbet af dagen. Kl.11 er det de helt små op til fire år, der skal finde en kattekonge eller -dronning.Kl. 12.30 er det de fem-til otteårige, og kl. 14 er det ungerne fra ni år og opefter.Men fastlavn er ikke kun for børn i Zoo. Her kan alle friske forældre også få lov til at svinge køllen og slå bunden ud på deres helt egen voksentønde.Hvis det står sløjt til med udklædningen, er der masser af kostumer at finde i Zooshoppen, hvor der sælges alverdens dyredragter så som flamingo-, giraf-og tigerdragter samt et stort udvalg af alt fra ører, masker, haler, ansigtsmaling og skabeloner til heldragter og hårbøjler.På dagen står sminketeatret også klar ved Zooshoppen, hvor alle kan få lagt en ansigtsmaling kl. 10-13. Når katten er slået af tønden, kan man købe varm kakao og fastelavnsboller i Zoo-cafeen. Selve tøndeslagningen er gratis, men der skal betales entré til haven.Hvad: Fastelavn i Zoo Hvor: Zoologisk Have, Roskildevej 32, Frederiksberg Hvornår: Søndag 11. februar kl. 10-15 Hvor meget: Entré 180 kr. for voksne og 100 kr. for børn (tre-11 år).Alle dage i TivoliTivoli har slået dørene op til et spritnyt tema, »Vinter i Tivoli«, og i den forbindelse bydes der også på fastelavnstema med tøndeslagning og krea-værksted, hvor man bl. a. kan lave sin egen fastelavnsmaske.Midt i haven er der også åbnet en stor skøjtebanen foran Nimb. Her vil der være Polarfest i morgen søndag kl. 12-14. Her kan alle deltage og skøjte til lyden af velkendte børnemelodier.Der vil også være åbent i det nye Pingonesien, som er en gigantisk iglo fyldt med masser af sjov for de mindste. Man kan også kigge forbi til fastelavnshygge i Rasmus Klumps Hus, hvor Klump og Flora er klar med forestillingen »Fastelavn er mit navn«. Efterfølgende kan man hilse på Rasmus Klump og få en krammer.Hver dag i vinterferien fra 10. til 18. februar slås katten af tønden på Slotspladsen for børn i alle aldre, og der vil bliver kåret kattekonger og -dronninger dagligt samt uddelt slikposer til alle børn der deltager.Hvad: Fastelavn i Tivoli Hvor: Tivoli, Vesterbrogade 3, København V Hvornår: 10. til 18. februar 2018.Hver dag fra kl. 11 Hvor meget: Entré plus 25 kr.for at deltage i tøndeslagning.gife@aok.dk 
Weekenden byder på fastelavn, og katten skal slås af tønden, men hvor skal det ske? AOK guider til fire af byens mange tøndeslagninger, hvor der er masser af sjov og ballade.
End of X Factor Udkommer 2022Efter X Factor lukkede på DR1 og flyttede til TV 2, oplevede programmet en voldsom nedtur med svindende seertal. Nu er X Factor kommet ind i det, som Politikens tv-anmelder Henrik Palle kalder ' en regulær dødsspiral'. Fokus er skiftet fra musik til intriger og sexskandaler blandt deltagere og dommere, der gennem hele programmet er spærret inde på et videoovervåget mellemklassehotel i Mamaris. Værst gik det, da programmet midt i 2020-sæsonen skiftede fra TV 2 til TV3. Meldingen om, at næste sæson bliver sendt på Kanal 4 og har Remee som både vært, kapelmester og ' tre i en-dommer', får Henrik Palle til at afsige en egentlig dødsdom over det engang så folkekære tv-format. I et eftertænksomt sidste kapitel åbner Palle dog for en reel redning: Måske er X Factor den chance for et folkeligt comeback, som DR så desperat har brug for efter medieforliget i 2018.Det sidste måltid: Gopler på 100 måder Udkommer 2055På en klode med 15 milliarder menneske, hvor selv den mindste melorm og møllarve for længst er fortæret, er der stadig masser af muligheder for kødspiserne.100 muligheder for at være helt præcis. Claus Meyers barnebarn, stjernekokken Izabella Meyer, præsenterer nytænkninger som gople-pølse i tangskind, Meyers Gople Whopper samt den mexicansk inspirerede brandmandstaco med ekstra aggressive goplearter. Bogen er en opfølger til succesudgivelserne Kat på grillen fra 2046 og Spis bladlus! fra 2047.Slut for samtalen Udkommer 2028Som udløber af identitetspolitikkens popularisering og militarisering står vi over for en verden, hvor ingen har ret til at fortælle andre noget som helst, da alles baggrund, kønsidentitet, racesammensætning, musikalitet, fingerlængde, opvækst, læsefærdigheder, hårfarve eller i det mindste gensammensætning (enæggede tvillinger undtaget) er forskellig, og du derfor umuligt kan sætte dig i andres sted og kommunikere på en fordomsfri måde. Bogen består derfor kun af blanke sider i hver sin unikke pantonefarve.Slut for samtalen er udgivet af et kollektivt ukønnet ' vi', og overskuddet fra salget går ubeskåret til Henrik Marstal Museet i Kolding.Efter Lolland Udkommer 2033Som havene stiger, bliver det nødvendigt at vælge, hvilke egne der skal have diger, og hvilke der må drukne. I Efter Lolland tegner Informations eneste tilbageværende fastansatte journalist, Jørgen Steen Nielsen, et billede af et Danmark stillet over for svære beslutninger med store omkostninger - ikke mindst for Lolland. Femern-forbindelsen bliver forlænget op til Køge, og Sydsjælland oplever et voldsomt overskud af keramikværksteder og glaspusterier, når de lollandske klimaflygtninge slår sig ned i nærområderne. I bogens afsluttende kapitel tager Jørgen Steen Nielsen iført vaders ud på den oversvømmede ø, hvorfra han nøgternt og patosfrit beskriver de konkrete biologiske effekter af de klimaforandringer, han i årtier har beskæftiget sig med og advaret om.Muhammedtegningsdebattens endeligt Udkommer 2168Over 500 sider forklarer Carsten Jensens tipoldebarn - bedre kendt som Carsten Jensen den Fjerde - hvorfor høvisk tale og respekt er demokratiets og frihedens fundament. Samtidig sviner han alle, der måtte mene noget andet med beskyldninger om inkompetence, dumhed og overdreven svedlugt.Dermed burde debatten om Muhammedtegningerne endegyldigt være fortid, konkluderer Carsten Jensen den Fjerde. Mod Jensens forventning sætter bogen imidlertid ikke et punktum for debatten, da de mennesker, som forsvarer retten til at fornærme, selv føler sig fornærmede og udgiver en sky af bøger, der forsvarer Jensens ret til at krænke, samtidig med de beder ham lukke røven. Muhammedtegningsdebattens endeligt skulle egentlig være udkommet på Lindhardt og Ringhof, som gennem de seneste 150 år har udgivet Jensen-familiens bøger. Men forfatteren ragede uklar med forlagsdirektøren og besluttede sig for at udgive på eget forlag i stedet.Københavns undergang Udkommer 2035»Strået, der fik hovedstandskamelens ryg til at knække.« Sådan beskriver rektor på Struer Universitet, Lykke Friis, den udflytningsrunde, som regeringen Lars Løkke Rasmussen VII gennemførte i 2032. Også indførelsen af ' jydepligten' - kravet om, at alle danskere mellem 14 og 27 år skal bosætte sig mindst to år i en by med under 30.000 indbyggere, spillede ifølge Lykke Friis en central rolle i bestræbelserne på at skabe et mere lige land. Tiltagene var en succes. Men gik vi for vidt, spørger Lykke Friis i denne højaktuelle debatbog. Boligpriserne i København er styrtdykket i takt med stigningerne i arbejdsløsheden.Københavns overborgmester Johanne Schmidt-Nielsen har netop for tredje gang på to år anmodet om økonomisk hjælp hos Folketinget i Viborg. Og reklamemanden Frederik Preisler er sat til at lave en brandingstrategi, som skal få folk til at flytte tilbage til Vesterbro.ville@information.dk mivu@information.dk 
Ser man ned over listen af nye bogudgivelser er undergangsstemningen helt i top. Bøger med titler som ' Efter Europa', ' Hvordan demokratier dør' og ' End of liberalism' udkommer i en lind strøm, og her på Moderne Tider vil vi ikke stå tilbage for tidens trends og modeluner - især ikke, når de dufter af pessimisme og nærtforestående apokalypse. Her er seks bøger, som vi glæder os til at se på boghylderne i de kommende årtier.
VÆKSTKÆDE Efter en stribe byggeprojekter har Arp-Hansen Hotel Group i år placeret sig som landets største kæde målt på værelser. Dermed er den landsdækkende Scandic-kæde passeret, selv om privatejede Arp-Hansen har fokus næsten udelukkende på hovedstaden.Klassiske forretningshoteller som Hotel 71 Nyhavn, Imperial ved Vesterport Station og Phoenix Copenhagen tæt på Amalienborg er de senere år suppleret med The Square på Rådhuspladsen, Copenhagen Island ved Havneholmen og Kalvebod Brygge - og ikke mindst med det 679 værelser store Tivoli Hotel &amp; Conference Center tæt ved Hovedbanegården.Vifte af varemærkerSideløbende har Arp-Hansen opbygget Wakeup-kæden med blandt andet to lavprishoteller i København.- Det er en del af vores strategi at have flere brands eller varemærker, så vi får fat i flere dele af markedet, siger den mangeårige adm. direktør, Dorte Krak, til Licitationen - Byggeriets Dagblad.Strategien er også blevet fulgt med Steel House Copenhagen, som åbnede i august i år med 253 værelser i det tidligere domicil for fagforbundet Dansk Metal.Arp-Hansen betegner selv Steel House som en luksusudgave af et hostel - altså det, vi før kaldte vandrerhjem hertillands. Priserne er lave, men der er mange faciliteter, høj standard og central placering - et stenkast fra Vesterport Station og blot en lille kilometer til for eksempel Rådhuspladsen, Tivoli eller hovedbanen.Altid midt i byenNetop beliggenheden er alfa og omega for Arp-Hansen, der ikke har planer om at søge længere væk fra centrum, selv om metrocityringen i 2019 åbner i bydele som Nørrebro og Østerbro.- Infrastruktur gør rigtig meget, og i øjeblikket har hotellerne høje belægningsprocenter. Men når billedet ændrer sig en dag, tror vi, at centralt beliggende hoteller vil være de mest efterspurgte. Vi tror, at kunderne gerne vil betale for eksempel en halvtredser mere per overnatning for at bo centralt. Hoteller i centrum vil altid være top of mind hos for eksempel turister, påpeger Dorte Krak, som derfor gerne vil betale en højere pris for at sikre sig grunde i København K og i København V eller Vesterbro, hovedstadens traditionelle hoteldistrikt.I foråret indviede Arp-Hansen også et Wakeup-hotel i landets næststørste by, men andre byer kommer næppe på tale.- Det hænger samme med, at Wakeup-hoteller skal have en vis størrelse for at være effektive, helst ikke mindre end de 350 værelser, vi har i Aarhus. Og hoteller i den størrelse kræver også et vist underlag, siger Dorte Krak.Ejer selv mursteneneTrods to indvielser i 2017 hviler Arp-Hansen ikke på laurbærrene. Virksomheden er i gang med at opføre et fjerde Wakeup-hotel med 585 værelser på Bernstorffsgade tæt ved både Tivoli og Hovedbanegården.- Vi forventer at indvi hotellet omkring årsskiftet 2018/ 19. Det er et projekt, der runder 500 millioner kroner, siger Dorte Krak.Tættere kommer vi ikke på økonomien, men Arp- Hansen-direktøren forklarer gerne, hvordan kæden finansierer sine projekter - uden brug af for eksempel pensionskasser, der ellers er begyndt at skyde mange penge ind i hoteller: - Vi kan typisk lægge 20-25 procent af pengene selv, og så låner vi de maksimale 60 procent i realkredit.Resten tager vi som et banklån, vi ret hurtigt kan afdrage med penge fra driften. Med det meget lave renteniveau er det en optimal model for os.Ud over nybyggeri skal der løbende investeres i at vedligeholde og modernisere hotellerne. For nylig er der brugt " mange penge" på Phoenix og Copenhagen Strand, fortæller Dorte Krak, som i øjeblikket gør klar til håndværkerbesøg i Hotel 71 Nyhavn: - Hotellet består af to pakhuse fra starten af 1800-tallet. Det Røde Pakhus med 64 værelser er vi netop blevet færdige med at totalrenovere. Nu skal vi snart i gang med Det Gule Pakhus med 66 værelser.Det er en del af vores strategi at have flere brands eller varemærker, så vi får fat i flere dele af markedet Dorte Krak, adm. direktør, Arp-Hansen Hotel Group Vi kan typisk lægge 20-25 procent af pengene selv, og så låner vi de maksimale 60 procent i realkredit Dorte Krak, adm. direktør, Arp-Hansen Hotel Group, om finansieringen af nye hoteller .Arp-Hansen Hotel GroupLandets største hotelkæde med cirka 4.000 værelser Fokus på København (især centrum) og Aarhus Otte forretningshoteller i København, for eksempel Imperial og 71 Nyhavn Wakeup-lavpriskæde med tre hoteller i København/ Aarhus samt et på vej Nyåbnet Steel House Copenhagen (luksus-hostel) i Dansk Metal-bygning Privatejet kæde - ejer selv sine bygninger Kilder: Hjemmesider og interview.
Omfattende byggeri for egen regning, en vifte af hotelmærker og fokus på de centrale dele af hovedstaden. Sådan lyder nogle af nøglebegreberne for Arp-Hansen Group, som i år er blevet landets største hotelkæde.
Når butiksverdenen næste fredag falbyder varer i forbindelse med black friday, er danskerne fuldstændig klar over, hvad det handler om. Med en dankortomsætning på mere end 2 milliarder kroner blev black friday sidste år den hidtil største shoppedag på året.Det har gjort black friday til et symbol på forbrugerisme - et symbol, som deler vandene.Nogle får kriller i maven af forventningsglæde, andre får nærmere brækfornemmelser, og så er der selvfølgelig en masse nuancer mellem yderpolerne.Men hvordan fordeler vi os? Ifølge en ny undersøgelse fra Dansk Erhverv købte godt hver fjerde (28 procent) noget i forbindelse med black friday sidste år. I år regner 21 procent med at gøre det, 36 procent svarer nej, og 43 procent har ikke taget stilling. En del af dem vil erfaringsmæssigt slå til på dagen, når de ser konkrete tilbud.»Analysen dokumenterer, at danskerne har taget konceptet til sig, og alt tyder på, at det vokser. 9 ud af 10 kender black friday mod cirka hver anden for 2 år siden.Hver femte har planlagt indkøb i år mod blot 12 procent i 2015. At unge under 30 år er de ivrigste - fire ud af ti planlægger black friday-køb - sandsynliggør, at udviklingen fortsætter«, siger politisk konsulent Tine Marie Andersen fra Dansk Erhverv.Undersøgelsen viser også, at markant flere end sidste år tænker strategisk eller lad os bare kalde det snusfornuftigt og køber julegaver til andre, mens cirka samme andel køber noget til sig selv.Reaktion og modreaktionForklaringen på succesen er ifølge trendforsker Louise Byg Kongsholm fra Pej Gruppen såre enkel. Det store flertal kan godt lide at få en vare billigt, og bevidstheden om, at det ikke bare er muligt, men faktisk ret let, er vokset siden kriseårene, hvor rabat blev et fast element i dansk detailhandel.»Der er altid udsalg et eller andet sted.Hvis man venter lidt, sættes den ønskede vare sikkert ned. Black friday understreger, at det ikke kan betale sig at betale fuld pris«, siger hun og fortsætter: »Men når noget bliver mainstream, som black friday efterhånden er blevet, kommer der altid en modreaktion. Både hos forbrugere og butikker. Vi ser især, at mindre butikker med en miljøvenlig tilgang til produktion hopper af bølgen og profilerer sig ved at lukke eller donere overskud til godgørende formål«. Eksempelvis holder Saxogade på Vesterbro i København Kind Weekmed fælles aktiviteter og højere priser til gavn for projekter for udsatte borgere. Debatten om black friday er også tydelig i mediernes debatspor. Politiken har haft indlæg med overskrifter som ' Derfor skal du ingenting købe ved black friday', ' Skift black friday ud med en grøn fredag' og på den modsatte side: ' Elitens fordømmelse af black friday er en hån mod de fattige' og ' Stop forargelsen over black friday.»Der er ingen tvivl om, at bevidsthed om og modstand mod overforbrug er voksende. Men der er også en modmodreaktion baseret på solidaritet med de mindre velstillede«, siger sociolog Claus Andersen, der er direktør i mediebureauet PHD.Tre købetyperHan har identificeret fem forbrugerpro-filer, og især tre arketyper er i spil i forhold til black friday.Funktionalisten vil klare indkøb så let og hurtigt som muligt og handler derfor helst på nettet. Typen er typisk under 50 år, single eller en del af en ung familie.Alle indkomster er repræsenteret. Udgør cirka 30 procent.Skattejægeren kan lide at handle og bruger gerne tid og kræfter på at finde en bestemt vare. Angsten for at misse et godt tilbud motiverer også. Lader sig ikke narre, spotter værdi i forhold til kvalitet og mængde. Mange ældre. Udgør cirka 20 procent.Ildsjælen er politisk bevidst. Forbrug handler om ressourcer og miljø, ikke om én selv. Typen køber økologisk, holder sig orienteret og argumenterer mod overforbrug. Mange er yngre og bor i større byer, men typen breder sig. Udgør mindst 20 procent.De to første typer er tilhængere af black friday. Skattejægerne går efter guldet. Funktionalisterne finder det logisk at slå til, hvis man kan klikke sig til noget, man mangler, og spare 25 procent.Modstanderne er især ildsjæletyper.»Der sker klart en polarisering, fordi både kritikere og fortalere manifesterer sig. Man skal dog huske, at de fleste er sammensatte typer - jeg er selv en blanding af ildsjæl og funktionalist. Og at meget handler om selvbillede. Andelen, der konsekvent efterlever deres politik, er begrænset«, siger Claus Andersen.annemette.grundtvig@pol.dk 
Black friday er på få år blevet årets største indkøbsdag og en begivenhed 9 ud af 10 kender til. Mange elsker konceptet, mens andre elsker at hade det.
De fleste mennesker, der fylder 80 år, er gået på pension for længst. Men det er ikke en del af planerne for skuespiller og historiefortæller Vigga Bro." Jeg elsker at fortælle historier, og jeg er så heldig, at jeg ikke har et dårligt helbred, så jeg kan ikke se nogen grund til at gå på pension," siger hun.I morgen fylder hun 80 år, og snart er hun aktuel med en ny forestilling, der hedder " Sne"." Den kommer egentlig først til København i april, men jeg har fået fire dage i december, hvor jeg præsenterer den i anledning af fødselsdagen," siger hun.De fire forestillinger i december bliver på Teatret ved Sorte Hest på Vesterbro. " Sne" består af en række mindre historier, der tilsammen skal fortælle historien om Vigga Bros fascination af sneen og Grønland, og som hun blandt andet laver sammen med sin datter, dramatikeren Anna Bro.Stykket fylder en del af hendes tid, men hun har også hafttid til at reflektere over sin fødselsdag." Jeg synes jo, at det er astronomisk at fylde 80. Men jeg har det glimrende, så på den måde er det ikke så meget anderledes," siger hun.Den eneste forandring, hun har lagt mærke til, er, at hun ikke længere arrangerer turnéer og arrangementer: " Det er hårdt arbejde, så det har jeg heldigvis andre folk, der gør for mig nu, så jeg kan fokusere på at fortælle historier." Gennem sin karriere har hun fortalt sine historier på biblioteker, teatre og forsamlingshuse rundtomkring i landet.Blandt andet var hun i 2015 med til at åbne Internationale Fortælledage under H. C. Andersen Festivalen i Odense, hvor hun her i avisen funderede over historiefortællingen som kunstart: " Historiefortælling kan noget ganske andet end skriftsprog. Det er jo ikke, fordi vi altid digter en helt ny historie. Historiefortælling kan på mange måder sammenlignes med jazzmusik: Du har en standard, og så improviserer du over den, og hver gang der er et nyt publikum, bliver historien lidt anderledes.Det er en skabende proces, som publikum følger med i og bliver en del af. Når du som fortæller tager dine ord ud fra en tanke og ikke fra en skrevet tekst, du har lært udenad, så sender du andre og stærkere signaler. Det er signaler fra hele kroppen, som publikum modtager i det ubevidste, og dermed arbejder de selv med på historien.Det er det, som Grundtvig kaldte det levende ord," sagde hun dengang til Kristeligt Dagblad.Vigga Bro er opvokset i et indremissionsk hjem i Fredericia og uddannet i 1961 fra Teaterskolen i Aarhus, hvor hun kom ind i første forsøg.Efter nogle år på Aarhus Teater brød hun i midten af 1960' erne igennem som komiker i flere revyer, blandt andet som den kvindelige hovedkrafti Stig Lommers " Hamlet-Revy" i 1967.Siden har hun optrådt masser af steder, blandt andet som Nille i " Jeppe på Bjerget" med Buster Larsen på Det Kongelige Teater og spillet titelrollen i dramatiseringen af Gustav Wieds " Fru Mimi" fra 1969.Som Kristeligt Dagblad tidligere har beskrevet, var hendes særkende den umiddelbare kontakt til publikum - skabt gennem en fortællekunst, hun havde lært af sin bedstefar, far og to onkler, som alle rejste rundt i landet som fortællere.Og som hun også har dyrket med banebrydende fortolkninger af den italienske komiker Dario Fos monologer i 1980' erne.Hun kom også til at instruere flere af Fos komedier og skabte sig derved sin egen niche som fortolker og fortæller af historier, hvilket hun har beskrevet i bogen " Orkanens øje" fra 1996.Som skuespiller har hun blandt andet spillet bedstemor Ragnhild i TV 2' s julekalender " Jul i Valhal", spillet moderen i filmatiseringen af Tove Ditlevsens " Barndommens Gade" samt modtaget fem hædersbevisninger for sit kulturelle bidrag.Vigga Bro var i et kvart århundrede giftmed den nu afdøde jazzmusiker Erik Moseholm. Hun er mormor til Agnes, som hendes datter Anna Bro har med skuespilleren Pilou Asbæk.
portræt Skuespiller og historiefortæller Vigga Bro synes selv, at det er astronomisk at fylde 80 år, sådan som hun gør i morgen. Men hun er langtfra klar til at gå pension og drager snart på en ny fortælle-turné.
Min kæreste og jeg har netop overtaget nøglerne til vores nye bolig i Valby, hvor vi skal flytte ind sammen med vores to børn. Boligen er på 95 kvm, og vi har betalt 3,2 mio. kr. for den.Samtidig skal vi sige farvel til vores elskede lejlighed på Vesterbro, som var vores første ejerbolig. Her er vores familie gået fra to til fire, og lejligheden er fuld af gode minder. Desværre er den kun 71 kvm, og vi er vokset fra den.Lejligheden blev solgt på 10 dage. Prisen var 3,6 mio. kr., og det var den tredje solgte i vores opgang i august. De to andre var udbudt til samme pris, og den ene blev budt op med 115.000 kr., den anden med 160.000 kr. Vi måtte ' nøjes' med 5.000 kr. i overbud.Himlen og kulkælderenDa vi første gang så vores nye bolig i Valby, forelskede vi os begge hovedkulds og gav hurtigt et bud. For at boligen kunne blive vores, skulle rigtig mange ting dog falde i hak. Vi skulle blandt andet sælge vores lejlighed på ingen tid, og nyhederne fra sælgers mægler, vores mægler, bank og køberrådgiver sendte os skiftevis i himlen og helt ned i kulkælderen.Nu står vi endelig med nøglerne i hånden. Det hele er blevet til virkelighed efter en vild følelsesmæssig rutsjebanetur, og vi er glade, men også lettere rundtossede. Men er jeg blevet klogere? Ja, for rutsjebaneturen bekræfter mig i, at alt det, jeg i mit daglige arbejde går og prædiker om til boligkøberne og -sælgerne, faktisk også har hold i virkeligheden.Det har været voldsomt at mærke boligmarkedet på egen krop. Det er noget lettere at forholde sig rationelt til det, når man ikke selv har noget i klemme. Så er det kun en masse data i et excel-ark, og her kommer de store følelser sjældent i spil.Mange nye boliger til salgUdbuddet af boliger i København er lavt, men der bliver sat rigtig mange nye til salg. Det er vigtigt at huske, hvis en bolig ryger for næsen af en. Vores underboer var de første til at sætte deres bolig til salg, herefter vores nabo og til sidst os. Underboen fik tre bud, og de to købere, der ikke fik lejligheden, endte med at købe naboens og vores lejlighed.Alle blev glade.Det går hurtigt på boligmarkedet i hovedstaden, men et godt forarbejde mindsker risikoen for at ligge søvnløs om natten. Det gælder om at være afklaret - hvad vil man, hvad kan man? For mange er det nødvendigt at gå på kompromis, f. eks. i forhold til antal kvm, beliggenhed eller afstand til jobbet.Det er spild af tid at forelske sig i en bolig, man ikke har råd til, og derfor er det en god idé at have talt med sin bank om økonomien. Og så bør man følge med i udviklingen på markedet. Boligerne er ikke til salg længe, og vil man sikre sig det bedst mulige udbud, er det nødvendigt at følge med dagligt.Hjælp til at holde hovedet koldtSiden er lavet i samarbejde med Sidst, men ikke mindst, vil jeg anbefale at bruge en køberrådgiver, når man har forelsket sig i en bolig. De beskæftiger sig med markedet hver dag, hjælper en med at holde hovedet koldt og lægger mærke til ting, man selv kan overse.Har man gjort sit forarbejde, kan man hurtigt slå til, når den rigtige bolig viser sig. Og det gør den - også på det københavnske boligmarked.Det gjorde den for os, selv om det så svært ud. Siden er lavet i samarbejde med
Klumme.
For nylig genså jeg Erik Clausens fine slumromantiske skildring af Vesterbro-pigen Rikke, der i "Tarzan Mama Mia" (1989) vinder en pony og installerer den i sin baggård. Jeg havde ikke set den, siden jeg så den i biografen som barn, og det slog mig, hvor stærkt Clausens sociale kampgejst skinner igennem, og hvordan han - som en ener i dansk film - forlenede den lille historie med dryp af magisk socialrealisme.Den politiske og personlige gejst og de nogle gang banale og nogle gange bevingede udsagn om menneskelivet, som har præget hele Clausens filmproduktion, er desværre i hans 14. spille-film, "Aldrig mere i morgen", blevet udvandet og ligger nu tungt og klodset i munden på de fortegnede figurer i en film, der alt for tydeligt afslører, at vi har at gøre med en instruktør, der har sine bedste film bag sig.På den måde er der noget næsten profetisk over temaet i "Aldrig mere i morgen", hvor Clausen, vanen tro, indtager hovedrollen som den feterede, verdenskendte kunstner Thorvald Mors. I filmens første bombastiske scene bliver han interviewet af en selvsmagende, gesjæftig tv-journalist (Lisbeth Wulff), der bliver lidt for begejstret, da Thorvald pludselig under en heftig brandtale falder om på gulvet. Så er scenen ligesom sat.Rygtet om den kollapsede Thorvald, der krukket har taget efternavnet Mors efter sin fødeegn, spredes hurtigt.Da det rammer hans unge, smukke hustru, Alice (Marijana Jankovic), må hun straks afbryde nøgensessionen på sin alternative sexologiske klinik for at tage sin og Thorvalds lille datter, Lucia, med på hospitalet. Her ligger Thorvald og er selv efter at have set døden i øjnene stadig lige fuld af floskler, og det kammer næsten over, da Clausen har sat den i øvrigt dygtige Katinka Evers-Jahnsen, der spiller Lucia, til at synge "Rør ved mig".Men Thorvald elsker det.Han elsker derimod ikke sin voksne søn, Vincent (Nicolas Bro, der har sit at slås med i en ekstremt flad rolle), som han har et anstrengt forhold til. Hvorfor, finder vi først rigtig ud af til sidst, men der er man som publikum for længst holdt op med at interessere sig for personerne. Vincent gengælder sin fars følelser. Han er også kunstner, bare uden faderens succes, og er forbitret over at skulle leve på bistand, når hans far har lommerne fulde af gods og guld.Så mens Thorvald råber om den ultimative frihed som ideal i både livet og kunsten, føler Vincent og hans ligeså bitre mor, Bente (dansedommeren Britt Bendixen), sig snydt for de penge, der burde tilkomme dem.En spraglet engelPå hospitalet får Thorvald pludselig et syn. En smuk, spraglet engel (Bodil Jørgensen) træder ud af klædeskabet og fortæller ham, at nu er det nu. Hans tid er kommet.Men hun vil give ham muligheden for at se, hvordan hans nære og kære reagerer på tabet af ham.Og så begynder klichéparaden for alvor. For selv nogle af landets dygtigste skuespillere som Jørgensen, Jankovich og Bro kan ikke få noget vitalt ud af den dødssejler af en svanesang, som måske, måske ikke er Clausens sidste film. Alice og Vincent får lov til at fyre ligegyldigheder af, og de lyder ikke det fjerneste som troværdige replikker, men snarere nedskrevne manifester.De rammes af en indsigt, der pinedød skal formuleres som paroler. Det gør, at "Aldrig mere i morgen" aldrig vækkes til live som film. Den føles mere som et projekt end et drama.kultur@jp.dk 
Det bliver absolut ikke denne film, man vil huske Clausen for. Og det skal han være glad for.
Det trafikale knudepunkt Vesterbro Torv har med installationen " Vesterbrofaldet" fået tilført en trappe med grønne planter på toppen og et stort, brusende vandfald. Man kan booke en sejltur på Aarhus Å og derfra opleve byens gader og den vilde natur. Og selve logoet for Aarhus Festuge er udgjort af to broer med mursten på den ene og blomster på den anden.På utallige måder bygges der bro mellem natur og kultur i Aarhus Festuge. Og det er der god grund til, mener læge og journalist Peter Qvortrup Geisling, der netop har udgivet bogen " Naturen på recept"." Flere og flere er blevet bevidste om, at naturen er nødvendig for vores mentale sundhed. Det har også arkitekterne luret, og derfor tænker de i stigende grad natur ind i deres byplanlægning," siger Peter Qvortrup Geisling.Men også hos almindelige borgere ses et stigende behov for at have natur i hverdagen, idet flere mennesker for eksempel vil have altaner fyldt med blomster, siger Peter Qvortrup Geisling og uddyber, at der i det tilfælde er tale om en underbevidst modreaktion på bylivets påvirkning.Samtidig er der tale om travlhed, når vi på forskellige måder rykker naturen ind i byen, mener meteorolog Jesper Theilgaard. " Vi mærker, at naturen er god for os, men fordi vi ikke har tid til at bevæge os derud, hvor naturen er i sin rene form, rykker vi naturen ind i byen. Desværre giver det ikke den fulde effekt af beroligelse, for vi har stadig byens lyde i baggrunden." Og byens lyde påvirker os meget, siger Peter Qvortrup Geisling. " Når vi går rundt i en storby med højhuse og trafikstøj, har vi det, man kalder en rettet opmærksomhed, hvor vi tager millioner af inputs ind i sekundet. Det er vi ikke bygget til. I naturen derimod bruger vi vores spontane opmærksomhed. Det er en intuitiv forståelse af naturens sprog; en forståelse der ligger dybt i vores dna. Derfor beroliges vi af naturen." Han mener, at manglen på natur er medvirkende til mange af de sygdomme, vi ser i dag. For eksempel stress, depressioner og hjertekarsygdomme.Derfor kan naturen både bruges forebyggende, men også helbredende mod den slags sygdomme.En af årsagerne til, at naturen er sund for mennesket, er dens uforudsigelighed, siger hjerneforsker ved Københavns Universitet Troels Wesenberg Kjær." Vores hjerne er skabt til det uforudsigelige. Når folk bliver syge, eller når en kvinde bliver gravid, er det naturen, der taler. Og det er naturen, der får et træ, vi troede stod fast, til at vælte. Vi finder afslapning i naturen, fordi dens uforudsigelighed ligger dybt i vores dna. Og uforudsigeligheden forsvinder, når vi er i et sterilt, koldt miljø, hvor alle gange er i et x-y koordinat. Det kan sætte os i en stress-tilstand, fordi vi ikke slapper af," siger Troels Wesenberg Kjær.Peter Qvortrup Geisling spår, at netop stress bliver næste årtis folkesygdom, men det er ikke en sygdom, der kommer for at blive. Ifølge ham florerer der lige nu en tendens i USA, hvor man i højere grad søger mod landet for at bosætte sig. Den tendens vil ramme Danmark i næste generation, mener Peter Qvortrup Geisling." Bevidstheden om, at vi har behov for naturen i hverdagen, vil fortsat stige. Vores børn og børnebørn kommer til at synes, at vi stresser for meget. De vil rykke ud og fylde mange af de byer, der er ved at blive nedlagt i udkantsdanmark.Man vil i fremtiden være mere bevidst om, at vi kun har et liv. Og at det tempo, vi lever i lige nu, står i vejen for det gode liv.".wibe@k.dk Det tempo, vi lever i lige nu, står i vejen for det gode liv.PETER QVORTRUP GEISLING, LÆGE OG JOURNALIST.Fakta: Aarhus FestugeFestugen blev holdt første gang i 1965 og er i dag en af Nordens største og ældste kulturfestivaler med flere end 1000 arrangementer fordelt på over 100 forskellige scener.I 1964 blev festugen tænkt som et eksperiment, der skulle aktivere byens institutioner og foreninger for at præsentere byens kulturelle profil og Aarhus' store potentiale for omverdenen. Den store succes har betydet, at Aarhus Festuge siden da er blevet en årligt tilbagevendende tradition.Aarhus Festuge 2017 begyndte den 25. august og varer til den 3. september.
Med temaet bridging (brobygning) afspejler Aarhus Festuge en stigende tendens til at rykke naturen ind i byen. Der er øget bevidsthed om, at naturen gør os mentalt sundere, mener læge og journalist Peter Qvortrup Geisling.
I virkeligheden er der ikke den store forskel på at jage forfattere og fisk. For at få dem på krogen må man researche, være stædig, vente, fornemme øjeblikket og slå til.Og det er netop en kunst, som Christian Lund behersker, både i sit arbejde som leder af Louisiana Literature og i sin fritidssport, når han fanger havørreder med lygte, våddragt og spyd.I morgen er det ottende gang, at litteraturfestivalen i Humlebæk i Nordsjælland åbner dørene for sit stadigt større og læselystne publikum. I denne ombæring med navne som Zadie Smith, Paul Auster, Laurie Anderson og nobelpristageren i litteratur 2015, Svetlana Aleksijevitj, på programmet. Og for ottende gang er det med Christian Lund som kunstnerisk arrangør.Louisiana Literature er i dag en af de mest anerkendte litterære festivaler i Europa, og siden 2010 har Louisiana hvert år inviteret omkring 40 forfattere fra ud-og indland til at optræde på scener så vel inde i museet som ude i skulpturparken med udsigt over Øresund.Forfatterne får ingen betaling for at deltage, men der bliver sørget godt for dem, når de er her, og festivalen er så populær, at flere selv henvender sig for at blive inviteret.Flere forfattere har i interview givet udtryk for, at der er noget " familiefest" over festivalen. Og netop det uhøjtidelige koncept, hvor forfattere og publikum kommer tæt på hinanden, er et, som Christian Lund i sin tid lånte fra litteraturfestivalen i Reykjavik.Christian Lund begyndte sin karriere som litteraturmenneske, da han læste på Forfatterskolen 1991-1993, senere studerede han Litteraturvidenskab på Københavns Universitet, hvor han, med lidt forsinkelse, skrev speciale om den rumænskfødte digter Paul Celan.Forsinkelsen skyldtes, at han, allerede inden specialet var skrevet, blev ansat som kulturredaktør på Information. Han har endvidere interviewet forfattere for Danmarks Radio og været redaktør på kulturprogrammet Den 11. time på DR 2 med Michael Bertelsen og Mads Brügger, inden han i 2009 blev ansat til at idéudvikle og implementere litteraturfestivalen på Louisiana.Arbejds-og erfaringsmæssigt er Christian Lunds cv altså i den grad på plads. Mere usædvanligt er det nok, at han præcist ved, hvornår han begyndte at interessere sig for litteratur: Det var i marts 1986.Den 9. marts var digteren Michael Strunge sprunget ud af sit vindue på femte sal i Webersgade i København med ordene " Nu kan jeg flyve". Og et par dage efter havde dansklæreren på Esbjerg Statsskole nekrologen med til time i den 1. g-klasse, hvor Christian Lund gik. Fra det øjeblik var han solgt til poesien og besat af litteraturen.Først Strunge, så resten af " 80' er generationen", ikke mindst Søren Ulrik Thomsen, og derefter alle de digtere, som var deres inspiration.Christian Lunds nuværende titel er museumsinspektør, men ordet kurator passer nok bedre til det arbejde, det er at få forfattere til at interagere med hinanden og med publikum. Her er erfaring og intuition gode redskaber, men alligevel sker der altid noget uventet. For selvom man måske tror, det er hovednavnene, der vil tage de fleste stik hjem, kan det meget vel være en ukendt debutant, der læser op af sin bog, som løber med publikums hjerter.Hvad årets scoop blev, kan først afgøres på søndag. Og det er en grad af uforudsigelighed, som Christian Lund siges at trives godt med.Ud over at fange forfattere og fisk, holder Christian Lund af at svømme og cykle. Privat bor han med sin kæreste på Vesterbro i København.Når Louisiana Literature 2017 er sejlet helt i havn, skal han på ferie til Grækenland. Derefter begynder arbejdet med Louisiana Literature 2018. Der skal hentes inspirationer fra litteraturfestivaler rundt i verden.New York, Oslo og Stockholm er de første tre muligheder for at lægge madding ud til de forfattere, han gerne vil fange.winther@k.dk 
portræt Som leder af Louisiana Literature har Christian Lund evnet at få stjerneforfattere til at rejse langt for at være med på festivalen i Nordsjælland. Privat begyndte kærligheden til litteraturen i marts 1986.
TUNNEL Danmarks længste og spildevandsbassin står nu klar til at håndtere både regn-og spildevand i København.Faktisk er bassinet en 3,4 km lang tunnel af metrodimensioner og ligger 16 meter under Vigerslevparken i den københavnske bydel Valby.Spildevandstunnellen blev indviet i midten af maj og kan rumme 29.000 kbm vand, hvilket svarer til 12 olympiske svømmebassiner. Den skal være et effektivt værn mod forurening af Damhusåen, som løber midt i parken.Hensigten er desuden, at vandet i enden af Vigerslevparken bliver renere, og der kan etableres en badestrand.Samtidig mindsker tunnelen risikoen for oversvømmelser, når der er kraftig regn eller skybrud over området.- Med den nye tunnel tager vi et væsentligt skridt mod renere vand i åen.Til gavn for beboere og parkgæster, der er blevet generet af lugten fra de mange kloakudløb. Samtidig øges kapaciteten i hele kloaksystemet herude.Og det reducerer risikoen for oversvømmelser, når der er skybrud, siger Hofors adm. direktør, Lars Therkildsen, i en pressemeddelelse.Sikrer god kvalitetTunnelarbejdet begyndte i 2013 og har inklusiv en ny pumpestation kostet cirka en halv milliard kroner at anlægge.Tunnelen er med til at sikre, at EU's vandrammedirektiv om god kvalitet i åer og vandløb kan blive opfyldt. Ved voldsom regn og skybrud fyldes kloaksystemet helt op, og noget af vandet må tømmes af.Hidtil er det lukket ud i Damhusåen, der har ført det beskidte vand videre til Kalveboderne i Sydhavnen. Men det nye tunnelbassin med navnet " Damhusledningen København" kan altså tage imod 29.000 kbm og opbevare det til der atter er plads i kloakkerne.Flere havnebadeDen nye tunnel er Københavns 13. underjordiske bassin. De 13 bassiner sørger for, at vandet i Københavns havn er så rent, at man kan bade uden risiko for at blive syg.For frem til midten af 1990' erne var havnevandet stærkt forurenet. Knap 100 kloakudløb, oliespild og industriaffald var hovedårsagen til, at vandet var så beskidt, at det var forbudt at bade og fiske i det.Hver gang det regnede kraftigt, og der kom tryk på byens kloakker, løb blandingen af kloak-og regnvand lige ud i havnen, og vandet var sundhedsfarligt.Men så tog hovedstadens forsyningsselskab Hofor i samarbejde med Københavns Kommune de første skridt til at gøre hovedrent i havnen.Hofor begyndte anlæggelsen af de underjordiske bassiner, og i 2002 blev det første havnebad åbnet, fordi vandet på grund af indsatsen overholdt gældende krav til badevand. Flere havnebade er efterfølgende åbnet, og siden 2005 har det også været tilladt at spise de torsk og ørreder man fanger i havnen.Den nye tunnelLængde 3,4 kilometer Diameter: Tre meter Kan rumme 29.000 kbm vand Byggeperiode 2013 - 2017 Bygherre: Hofor A/ S Rådgiver: NIRAS A/ S Entreprenør: Østergaard-Aarsle JV I/ S .Underjordiske bassinerDet er unikt, at en storby som København har så rent vand, at man kan tage en dukkert i havnen uden risiko for at blive syg.Det skyldes 13 store underjordiske bassiner, som hovedstadens forsyningsselskab Hofor har bygget under København, hvor det 13. altså blev indviet i sidste måned.Tilsammen kan de 13 bassiner rumme samme mængde vand som 100 olympiske svømmebassiner.De 13 bassiner ligger under Østerbro, Nordhavn, Sankt Annæ Plads, Vesterbro og Amager på lokaliteter som under den befolkede Højbro Plads, ved Skuespilhuset, ved Amager Strandpark og nu også under Vigerslevparken i Valby fra Hvidovre Station og helt ned til Valbyparken.Bassinerne giver mere plads i kloaksystemet og forhindrer, at der løber spildevand ud i havneområdet, når der er skybrud.Det nye bassin i Valby er det 13. bassin i rækken og er med til at skabe mulighed for endnu et bynært badested i Valbyparken.
18 meter under park i København løber kommunens nye spildevandsbassin, der skal sørge for rent vand i Københavns Havn.
Hvor bor du? Jeg bor i Nordre Frihavnsgade på Østerbro, hvor jeg også gik i folkeskolen. Jeg har taget turen hele vejen rundt i København og er nu endt 500 meter fra, hvor jeg voksede op.Hvad kendetegner dit kvarter? Folk er rige. ' Velstand' er det ord, jeg vil bruge til at beskrive det. Og så er der meget stille og roligt. Men jeg savner at være tæt på mine venner. Og jeg savner Nørrebros bland-selv-slik.Hvor går du ud og spiser? Jeg kan virkelig godt lide at spise på Italo Disco på Vesterbro, som er enkel italiensk mad, der er til at betale. Menuen er allerede sat - det kan jeg godt lide, for jeg er virkelig dårlig til at beslutte mig. Det gør mit liv og mine restaurantbesøg mindre angstbetonede.Hvor i byen synes du, der dufter bedst? På Vestre Kirkegård en forårsdag. Da jeg boede i Sydhavnen, lige da jeg var flyttet hjemmefra, løb jeg ofte ture på Vestre Kirkegård. Der dufter simpelthen så godt af kogler. Mange parker i København er meget planlagte, men det fede ved Vestre Kirkegård er, at der kan stå en stor, fed eg og ved siden af den et juletræ. Det giver en duft, hvor du virkelig føler, at du er i naturen.Hvis du fik besøg af udenlandske gæster, hvad ville du så vise dem? Det gør jeg tit. Jeg har boet i Sverige og New York og har ofte gæster. Jeg viser dem altid det samme, og det virker lidt corny, men jeg køber en six pack øl og tager dem med på kanalrundfart. Jeg har oplevet, at hvis man kommer fra en anden stor by i Europa eller USA, ved man godt, hvad en smart latte er, og hvad smart modetøj er. Men det, vi til gengæld har, er et kanalsystem i hele Indre By. Det gør København unik, og det giver et indtryk af, at inden vi blev det lille lorteland, vi er i dag, var vi en stormagt, der havde råd til at bygge kæmpe slotte og paladser, og det ser man på kanalrundfarten.Har du et stamsted? Ja, vi sidder her lige nu (Tjili Pop, red.).Da jeg boede på Nørrebro, var det altid her, jeg gik hen, hvis jeg skulle holde møde eller mødes med en ven. Men efter jeg er flyttet til Østerbro, er jeg faktisk blevet stamstedsløs.Hvis du havde en bulldozer, hvad ville du så fjerne? I Dagmarsgade er der et moderne byggeri, som ligger der, hvor alle unge gerne vil bo, men det er så grimt.Det er kæmpe altaner og bittesmå lejligheder, som er ét stort rum - med ét vindue ud til gaden, så der er bælgravende mørkt i den anden ende. Og så er der en pool. I et land, hvor der i gennemsnit er 10 grader, har man valgt at bygge en pool. Det lejlighedskompleks ville jeg bulldoze.Hvornår kan du blive allermest irriteret på København? Der, hvor der ikke er ordentlige cykelstier.Jeg er kommet cyklende, og en bil har åbnet døren, og jeg er fløjet hen over døren. Det fedeste ved København er, at vi kan cykle så meget rundt, men mange steder føler man sig mast og utryg - der er så mange, der cykler til og fra arbejde hver dag, og vores interesser burde blive tilgodeset.Hvad synes du, København mangler? Jeg mangler ikke noget. Men jeg vil give et shoutout til mine LGBT-venner.De fortæller mig, at København mangler fede steder at gå i byen, hvis man er LGBT-person. Vi er bagud i forhold til andre byer i Europa.Hvor i byen synes du, der lugter værst? Nogle gange går der noget galt med kloaksystemet ved Nørrebro Station. Så lugter der af afføring. København er en ret vellugtende by, men når det går galt, lugter det virkelig slemt. Og så i Indre By - der lugter af penge, rigdom og statussymboler. Ad.Hvad er der for meget af i København? Biler. Der skal være færre biler og flere studielejligheder.Hvor er det værste sted i København? Kalvebod Brygge. Det er et af de smukkeste steder i København, men man har bygget kontorer og hæslige hoteller.Der er den smukkeste aftenudsigt fra de kontorer, men ingen ser den, for alle er gået hjem. Hvis det stod til mig, skulle der ligge 2.000 ungdomslejligheder på 40 m2. hver. Så kunne der være så meget gang i den havn. Det er lykkedes København at give det smukkeste, vi har, til storkapitalen, og det er tragisk.anna.okjaer@pol.dk 
MIN BY EMMA HOLTEN Emma Holten bor på Østerbro, men savner Nørrebros bland selv-slik og brune værtshuse. Hun synes, at Kalvebod Brygge er det værste sted i København - og det kunne være det bedste. 6. april og 8. maj holder hun foredrag om den nye feminisme på Bremen Teater.
Ingen kirkeminister har endnu haftlejlighed til at fejre 50 gennemførte stramninger på sit område, som integrationsminister Inger Støjberg (V) havde det på udlændingeområdet. Ikke desto mindre er der også i Kirkeministeriet hele tiden gang i arbejdet med lovændringer, som her dog næsten altid handler om liberaliseringer.Det er der brug for, når en folkekirke, der hele tiden er i bevægelse, skal rummes i statens rammer.For tiden er det ændringer i de organisatoriske rammer omkring menighedsrådenes administration af personale, økonomi og bygninger, der arbejdes med. I Kirkeministeriets bemærkninger til forårets forslag til en lov om forsøgsordninger i folkekirken henviser man til tidligere ændringer i 1989, 1997, 2006 og 2013, altså med stadigt hyppigere ændringer.Mest lærerigt er det at sammenligne med kirkeminister Torben Rechendorffs (K) lov fra 1989 om adgang til etablering af samarbejdsprojekter mellem sogne - eller alternativ brug af ligningsmidler i sogne med over 8000 indbyggere.Dengang var motivationen især ønsket om adgang til nye indsatser, især ansættelse af sognemedhjælpere til børnearbejde, som der ikke var budgetramme til. Derfor måtte man opfinde nogle bureaukratiske samarbejdskontrakter, som Kirkeministeriet skulle godkende.Siden 2003 har menighedsråd og provstiudvalg ret til selv at bestemme over lokalkirkeskattens størrelse og brug, så den liberalisering, der lå i 1989-loven, er forlængst overhalet.I dag, hvor der især sigtes mod nye former for organisering af menighedsrådenes voksende administrative byrder, forventes det direkte, at forsøgsvirksomheden, som nok engang skal forhåndsgodkendes i Kirkeministeriet, vil blive overhalet af liberalisering af lovgivningen, så der bliver plads til, at man lokalt kan indrette sig efter egne ønsker. I hvert fald har de forudgående undersøgelser med al tydelighed vist, at det ikke blot er folkekirkens brugere, der er blevet individualiseret.Det er også sognemenighedernes arbejdsformer, hvor der ikke findes to sogne, der gør akkurat det samme og på samme måde. Derfor vil man nu også løse de administrative opgaver i lokalt organiserede former.Landsforeningen af Menighedsråd og Haderslevs biskop Marianne Christiansen vil i deres høringssvar hellere have konkrete liberaliseringer af den eksisterende lovgivning end forsøgsordninger.Landsforeningen peger på, at der vil gå betydelige midler til ministeriets administration af forsøgene med efterfølgende evaluering, mens biskoppen siger, at man ikke kan regne med at blive klogere af " vilkårlige og usammenhængende forsøg".På trods af to større undersøgelser har ministeriet og dets arbejdsudvalg på området åbenbart ikke kunnet konkretisere de liberaliseringer, der er brug for. Eller også har man ønsket en tid endnu at holde fast i en vis overskuelighed, som let kan gå fløjten, når menighedsrådene får lov at gøre, som de vil.Flere høringssvar peger med rette på, at der ligger en klar centralisering i, at ministeriet nok engang skal være godkendelsesinstans for lokale arbejdsformer. Endnu værre er for mange den centralisering, der vil ligge i det, når menighedsrådene videregiver kompetencer omkring personale, økonomi og bygninger til andre instanser, i praksis oftest provstiet.Ingen steder nævner man den varme kartoffel: muligheden for sognesammenlægninger, for eksempel efter modellen fra Vesterbro i København, hvor otte sogne nu fungerer som et sogn med fælles administration og menighedsråd.Indretter man sig med lokale kirkeudvalg, der får ressourcer fra og understøttes af et storsogn, er de administrative problemer løst. Det kan ofte være mere meningsfuldt end en model med lokale menighedsråd, der efterhånden afgiver styringsretten omkring af personale, økonomi og bygninger.I Englands anglikanske kirke er man stolt af, at man har " dobbelt økonomi": De fleste penge går til etablerede kirker og aktiviteter, mens en mindre sum og en særlig biskop er afsat til nye initiativer, fresh expressions, uden for strukturen. I folkekirken skaffes der plads til mange former for " kirke uden for kirken" ved midler fra sognenes budgetter. Der er ofte god støtte til initiativerne på lokalt plan, men når det frie liv skal administreres efter statslige regler, kan man let komme til at skulle løse cirklens kvadratur. J Hans Raun Iversen er leder af Center for Kirkeforskning ved Københavns Universitet.kirke@k.dk Ingen steder nævner man den varme kartoffel: muligheden for sognesammenlægninger.
kirkeanalyse Kirkeministeriet vil give større frihed til menighedsråd med lovforslag om forsøgsordninger, som er til førstebehandling i dag. Men høringssvarene viser en kritisk modtagelse.
En af mine yndlingsbøger i Bibelen er Prædikerens Bog. Den med ' en tid til at fødes, en tid til at dø' og så videre. Både fordi den er så elegant skrevet, men også fordi den på fornemste vis minder en om, at der er faser og tider til alt.Et evigtgyldigt budskab helt uanset religiøse anskuelser og noget, som i vor tid i høj grad er aktuelt, når det gælder internettet og de allestedsnærværende skærme, smartphones og tablets.Ja, jeg taler om den lille skinnende dims, som du måske lige nu læser denne klumme på.For vel er internettet og skærmene noget af det mest fantastiske, der er sket.Men det er samtidig ved at tage magten fra mange af os og gøre os til slaver af vores egne devices, som det hedder på nydansk snarere end omvendt.JEG SKAL GERNE melde mig selv under rækkerne. Jeg tjekker mail, Facebook og alt muligt andet langt, langt oftere, end der er noget reelt kommunikativt behov for, og kan tage mig i at føle mig rastløs, hvis jeg ikke har været online i nogle minutter.Der kan jo være sket noget, kommet en statusopdatering, som skriger på mine begavede kommentarer og bemærkninger.Yeah, right - not.Verden går ubekymret videre, og både mit humør og blodtryk har det meget bedre af at tage det med ro og marinere mine tanker lidt. Jeg ved det, men det er svært at leve efter, når det klør i fingrene for lige at tjekke skærmen.Det er en afhængighed, fuldkommen som når jeg eksempelvis får hovedpine, hvis jeg ikke får mit daglige skud koffein.Og ligesom alle andre afhængigheder er første skridt at erkende det. Ikke for at droppe internettet og det digitale liv, men for at sikre, at det ikke æder hele tilværelsen.Sagen er jo, at alle disse apps er designet til at gøre os afhængige, og det derfor i høj grad gælder om at tilkæmpe sig magten over dem. Som det er nu, er det alt for ofte dem, der vinder kampen om opmærksomhed snarere end den roman, den samtale eller endog den sexpartner man er i gang med (en amerikansk undersøgelse sidste år viste, at en ud af ti tjekkede telefonen under sex).AT SIGE DETTE er ikke at være imod teknologi og fremskridt. Tværtimod, næsten - det er tankevækkende, at lederne af nogle af de største tech-firmaer i Silicon Valley sender deres børn på skoler stort set uden elektronik, begrænser brugen af iPads i hjemmet og er gået tilbage til at bruge gammeldags ikke-elektroniske tavler til deres møder.Det er den vej, vi bør gå, så det digitale bliver fokuseret på der, hvor det vitterlig er fantastisk uden at kvæle al eftertanke og personligt nærvær undervejs.Og på nogle områder synes pendulet lykkeligvis også at være ved at vende til fordel for det langsomme, det upraktiske - det analoge.Tag musikken. Antallet af lp'er - gammeldags plader - der bliver solgt i USA, er steget mere end 1.200 procent i de sidste ti år. Fra et lavt niveau, bevares, men dog en klar tendens, som ikke er begrænset til Amerika.I Berlin er massevis af pladebutikker dukket op igen, og i mit eget kvarter på Vesterbro i København er der atter vinylplader i vinduerne.Eller tag notesbøger. Stort set alle har computere og bærbare, men alligevel boomer salget af Moleskins, de små lækre - og dyre - notesbøger, som alle i den kreative klasse render rundt med til møder, og når de er ude i virkeligheden.Folkene bag Moleskin - der blev værdisat til omkring fire milliarder kroner, da de gik på børsen - har med stor dygtighed set, at folk elsker det analoge, at sidde med en pen og papir, når de skal tænke, snarere end at sidde og stirre på skærmen, sådan som de gør resten af dagen.IGEN ER DETTE ikke en maskinstormertilgang, men en erkendelse af, at hurtigere og mere digitalt ikke altid er bedre.Det samme gælder med hensyn til bøger, hvor den gode gammeldags papirbog klarer sig bedre end ventet, og salget af e-bøger er stagneret.Hver ting til sin tid. En Kindle er perfekt til at rejse med, men sidder man hjemme i sofaen, er det en vigtig del af læseoplevelsen at mærke papiret, kunne understrege med en blyant og komme til at spilde kaffe og måtte fare op.Hvem ved? Måske kommer selv papiraviser til at gøre et comeback.Personligt elsker jeg papiret i weekenden - det signalerer tid, overskud og hygge.Alt det modsatte af skærmens kolde, upersonlige lys.marcus.rubin@pol.dk Folk elsker det analoge, at sidde med en pen og papir, når de skal tænke, snarere end at sidde og stirre på skærmen, sådan som de gør resten af dagen.
Modbølgen mod det totalt digitale liv er begyndt, og det er på høje tid. Tag magten over dine devices.
En af de største danske grandprix-stjerner, 62-årige Kirsten Siggaard, siger nu, at hun godt kan forstå, at mange seere er utilfredse med niveauet af årets sange.En del af seer-kritikken efter lørdagens Melodi Grand Prix i Herning går på, at sangene var kedelige, for mange blev sunget på engelsk, og at de ikke er nogle, man umiddelbart kan huske.Kirsten Siggaard, der har selv vundet Melodi Grand Prix tre gange i 80erne med sangene ' Det' lige det', ' Sku' du spørg' fra no'en?' og ' Ka' du se hva' jeg sa'', mener, at årets sange er gode. Men hun mener også, at de ikke bider sig fast.»Man kunne bedre huske sangene i gamle dage. Jeg møder så mange, der siger, at grandprix for dem var 80erne, fordi de kunne synge med på sangene. Det kan man ikke længere,« siger Kirsten Siggaard.Til festen efter lørdagens show oplevede Kirsten Siggaard kærligheden til de gamle danske grandprix-sange. Dem, der blev sunget på dansk, og dem, der er lette at synge med på:.Alle sang med til efterfesten»Til efterfesten blev jeg hevet op for at synge en af mine grandprix-sange. De stod alle sammen og sang med, også selvom de ikke var født dengang for 33 år siden. Det var musik, man huskede, og det er forskellen,« siger Kirsten Siggaard.Lysshow, scene-røg og konfetti prydede seernes tv lørdag aften. Der var lagt i kakkelovnen til det store brag, men i dagene efter har mange seere altså ytret sig kritisk på de sociale medier.Gitte Hoffmeister Simonsen er en af dem: »Den bedste vandt! Den bedste af alle de katastrofalt dårligt udvalgte sange. Alle var direkte dårlige, og jeg undrer mig over, hvem der dog sidder og udvælger sangene. Ingen af dem vil have en chance i det internationale grand prix. Det er intet mindre end en skandale,« skriver Gitte Hoffmeister Simonsen, mens Anette Larsen skriver: »Det kan sgu da ikke være rigtigt, at man ikke kan finde nogle ordentlige sange, som man vil huske på, i stedet for. Det har ikke noget med sangerne at gøre, for de er gode til at synge. Men sangene er simpelthen for ringe og kedelige«.DF: Flere danske sangeAt ni ud af 10 sange blev sunget på engelsk, er også en del af kritikken på Facebook. Også i Dansk Folkeparti har man i kølvandet på årets grandprix kritiseret, at kun én sang - Thomas Rings ' Vesterbro' - blev sunget på dansk: »Det er op til DR at finde ud af det her. Jeg vil opfordre DR til at have danske sange med. Det er en public service-station, som danskerne betaler til, og så kan vi også forvente danske sange,« siger kulturordfører Alex Ahrendtsen til Ritzau.Over for dr.dk forklarer DRs underholdningschef, at han godt forstår Dansk Folkeparti: »Jeg ville også ønske, at flere af sangene var på dansk. Af de cirka 1.200 indsendte bidrag i år var under 10 af sangene på dansk, men vi vil ikke bare tage et nummer med på dansk for at gøre det. Det skal også holde kvalitetsmæssigt,« siger Jan Lagermand Lundme til dr.dk.Henrik Palle, der er tv-redaktør på Politiken, gav den store grandprixfest to ud af seks hjerter: »Det store musikshow var lige så musikalsk udfordrende som et puslespil til treårige er det for voksne, men det blev afviklet med entusiasme.Som om det faktisk gav mening,« skrev Henrik Palle.silu@bt.dk Fakta: Sådan blev sangene valgtMich ' Cutfather' Hansen og Jonas Schrøder fortæller begge, at alle genrer er velkomne i Dansk Melodi Grand Prix.»Vi fik 1.100 sange, som vi skar ned til 50. Vi kiggede efter en god blanding af forskellige genrer, hvor der både var ballader, uptemposange og nogle, der blev sunget på dansk. Herefter har en storjury med almindelige seere, musikfolk og Grand Prix-fanklubber været med til at sætte retningen på de ti udvalgte sange til i år,« siger Jonas Schrøder.Cutfather forklarer, at han brugte sin mavefornemmelse og mangeårige erfaring i musikbranchen til at udvælge de sange, der har de helt rette elementer.»Det skal være et catchy omkvæd - det skal kunne huskes og være genkendeligt. Det behøver ikke at være fra første strofe, men det skal lyde godt,« siger han.
MELODI GRAND PRIX Grandprixlegenden Kirsten Siggaard giver kritiske seere ret i, at årets sange er svære at synge med på. Tidligere var sangene nogle, ' man huskede', mener hun.
Indtil 1857 levede alle københavnere side og side, rig som fattig. De rige i forhusene og de fattige i baghusenes små lejligheder, hvor københavnere havde 1,5 kvadratmeter per person i modsætning til dagens 42 kvadratmeter.Det evindelige fokus på begrebet ghetto for diverse almene boligbebyggelser er udtryk for fravær af en historisk forståelse for, at byen altid har været opdelt i kvarterer kendetegnet ved folks klassetilhørsforhold.Det er den fortsat, bortset fra at mange af de gamle arbejderkvarterer er blevet besat af en middelklasse, der har bidraget til en kapi-talisering af byboligen, som har skubbet alle, der ikke har råd til at købe eller betale enorme huslejer, over i hænderne på de almene boligforeninger, godt støttet op af alle partiernes boligpolitik siden 1966.HVAD mED DE fAttigE fAmiLiER?Faglærte arbejdere og funktionærer flyttede i stor stil i parcel-og ejerboliger i tresserne, som indebar, at de lavtlønnede blev tilbage i de gamle arbejderkvarterer med petroleumsfyrede boliger uden varmt vand eller bad, men til en billig pris, indtil ejerboligloven af 1966, bolighajer og byfornyelsesselskaberne hen ad vejen gjorde kål på dem.Alle glemmer, at huslejen i de almene boliger ikke er billig, men kun mulig for de fattige og lavtlønnede i kraft af den boligsikring, man var nødt til at indføre, for at folk kunne få råd til at bo i Brøndby Strand, Farum Midtpunkt, Galgebakken eller Urbanplanen med videre.Alle partier har nu travlt med at få udskiftet beboermassen her, hvorefter man kan spørge: Hvor skal de fattige så flytte hen i en by, hvor Realkredit Danmark påstår, man ikke kan bo med en årsindtægt under 670.000 kroner.Alle mener åbenbart, at man kan løse individuelle økonomiske, helbredsmæssige, psykiske og sociale problemer, ved at flere beboere fra middelklassen flytter ind, især hvis man får pyntet lidt op på facaderne.De fattige var engang fattige blandt andre fattige i byens arbejderkvarterer, og i dag bor de fattige så blandt andre fattige i nogle af byens almene byggerier, men det er overhovedet ikke sjovt at skulle bo side om side eller gå i skolen med dem, der er godt ved muffen, når man selv skal vende og dreje hver en krone.KLASSEDELINGEN ER MARKANTDet almene byggeri er endt som en slags kvarters-" reservater" for den del af arbejderklassen, ingen partier rigtig mere kerer sig om. Men bortset fra at arbejdsløsheden her i dag er større end på Vesterbro i 1960' erne, adskiller de sig klassemæssigt ikke meget fra dengang, hvor middelklassen i andre bydele og omegnskommuner også foragtede de proletariske arbejderkvarterer og deres indbyggere; hvad de stadig gør, nu med racistiske undertoner.Problemet er, at middelklassen i København afviser klassespørgsmålet, for uanset hvordan man vender og drejer det, lever vi fortsat i et klassesamfund med et kapitalistisk boligmarked, der i den grad bygger på spekulation.Det gælder for kommunens byudviklingspolitik, for banker, kreditforeninger og grund-og ejendomsopkøbere og individuelle boligejere. Boligen er ophørt med at være en brugsværdi, men er først og fremmest blevet en bytteværdi, der skal kunne omsættes med profit.Måske opstår der nye løsninger for fordelingen af befolkningen, når den næste aktie-og boligboble udløses, og boliger går på tvangsauktion. For eksempel kan staten opkøbe eller ekspropriere dem og lade dem indgå i en almen pulje til udlejning, uanset hvor de ligger.Lejeboligen (og lejelovgivningen) trænger til et virkelig boost efter de mange år, hvor kapitaliseringen af de fleste af byens boliger har ødelagt mulighederne for hundredetusinder af mennesker.Det almene byggeri er endt som en slags kvarters-" reservater" for den del af arbejderklassen, ingen partier rigtig mere kerer sig om.
LÆSERBREV Engang var man fattig ligesom alle de andre, i det kvarter man boede i. Når man nu taler om blandede boligområder, så er det faktisk ikke særlig sjovt at være fattig blandt dem, der er godt ved muffen.
FlagskibetDet hele startede i en gammel hashbule på Nørrebro for snart 13 år siden, hvor Guldbergsgade ellers mest var kendt for bandeskyderiet foran Rust og andre lyssky affærer. Efter en række formative år i Thailand åbnede Henrik Yde Kiin Kiin sammen med sin partner, Lertchai Treetawatchaiwong.En gourmetrestaurant, der som den første af sin slags skulle introducere københavnerne til luksusmad fra det sydøstasiatiske kongedømme.Og fik en michelinstjerne.Her serveres en 975 kroner dyr menu, der starter med gademadsinspirerede snacks og aperitif i loungen og fortsætter med 6 retter i selve restauranten. Lige nu byder menuen bl. a. på tom yamsuppe kogt på hummer, pad thai med brisler og banankage med saltet kokosis.Der kan tilkøbes en vinmenu til 875 kroner.Kiin Kiin. Guldbergsgade 21, Kbh. N WWW kiin.dk.Det grønne eventyrI 2016 åbnede Yde den vegetariske restaurant VeVe i en gammel lagerhal godt ude på en vindomsust mole ved Langelinie.Her serveres en større, og altså helt grøn, menu, inklusive 6 glas vin til 1.100 kroner.Politikens anmelder Joakim Grundahl var begejstret for det ambitiøse projekt og kvitterede med hele 5 hjerter. »Her rammer vegetarmaden gourmethøjder«, lød det bl. a. i anmeldelsen, og til eventuelle tvivlere lød det betryggende, at man som gæst godt kan forvente sig »stor umami, selv om køkkenet ikke havde et eneste dødt dyr på samvittigheden«. VeVe. Dampfærgevej 7, Kbh. Ø WWW veve.dk.Asiatisk i NyhavnDet er vist ikke nogen hemmelighed, at Nyhavn i mange år var et sted, hvor dygtige restauratører gik hen for at dø. Den farvestrålende stribe langs kanalen har haft et ry for syndigt høje ølpriser, halvvammel softice og kedeligt smørrebrød, men de senere år har flere respekterede kokke begivet sig ind på de ledige pladser blandt turistfælderne. Herunder Yde.I Surhs Pakhus åbnede han i 2016 Sea by Kiin Kiin, en slags gastronomisk lillebror til flagskibet på Nørrebro. En trerettersmenu koster 375 kroner, 650 kroner, hvis man vil have vin til. Derudover byder restauranten på et større à la carte-kort med priser i 150-kroners lejet.Sea by Kiin Kiin. Nyhavn 71, Kbh. K.WWW seabykiinkiin.dk.Håndmadder på VesterbroLigeledes i 2016 åbnede Kiin Kiin Bao Bao, et mere uformelt spisested med taiwanesisk og panasiatisk fastfood som omdrejningspunkt. Den dampede og fyldte melbolle bao eller baozi spiller hovedrollen, og på Vesterbrogade serveres den bl. a. med fyld af braiseret svinekød, med sprød kylling eller med tempurastegte grønstsager. De koster 55 kroner per styk. Derudover serveres der i omegnen af 20 småretter i 50-kroners klassen.Kiin Kiin Bao Bao. Vesterbrogade 96, Kbh. V WWW kiinbao.dk.Takeaway fra bagdøren»Kiin Kiin er drømmen, bagdøren er den økonomiske virkelighed«, sagde Yde i sin tid her i avisen. Og med ' bagdøren' mener han takeawaystedet Aroii, der i sin tid startede som gadesalg fra, ja, bagdøren, ved moderskibet Kiin Kiin på Nørrebro. Nu er Aroii blomstret til tre filialer, der serverer klassiske thairetter som karry, stegte ris og ruller i både bløde og sprøde versioner. Retterne koster mellem 50 og 125 kroner.Aroii. Flere steder i byen WWW aroii.dk.david.d.nielsen@pol.dk Efter en række formative år i Thailand åbnede Henrik Yde Kiin Kiin sammen med sin partner, Lertchai Treetawatchaiwong.
Kokkens forkærlighed for sydøstasiatisk mad har sat et gedigent aftryk på den københavnske restaurantscene. Vi guider her til fem af hans restauranter. Fra michelinmad til takeaway ved bagdøren.
I mange årtier lærte forældre deres børn at være gode kristne.Så kom en tid, hvor voksne fortalte deres sønner og døtre, at kristendommen var det pure opspind. Og nu siger forældrene helst ingenting.Sådan kan de seneste årtiers trosoplæring i hjemmet groftridses op. Og den udvikling er vigtig, hvis man vil forstå, hvordan nutidens unge forholder sig til det at tro.Er man født inden for de seneste årtier, vil man med stor sandsynlighed være vokset op med forældre, der hverken drøftede eller vejledte om tro.Tværtimod er man blevet bedt om selv at tage stilling til sin tro og det uden de store konsekvenser. Dåben må vente, til barnet selv kan sige ja, og vil man ikke konfirmeres, skal man nok få fest og gaver alligevel, siger Suzette Munksgaard, som er projektleder ved Center for Ungdomsstudier og blandt andet arbejder med forældretro.Hun peger på to forklaringer på udviklingen." For det første har forældregenerationen i dag en meget demokratisk tilgang til alt, der har med børneopdragelse at gøre, og de inddrager børnene i mange beslutninger." " For det andet er forældrene fra en tid, hvor religion ikke fyldte meget i det offentlige rum, og hvor kristendomsundervisningen var begrænset.Det gør, at de står med en blufærdighed over for det religiøse og helst undlader at tale om det. Det betyder, at de fleste unge i dag får inspiration til troen fra medier og populærkultur, men ikke fra den primære kilde, nemlig forældre og familielivet," siger hun og tilføjer, at dette er en udfordring." Religionspsykologisk siger man, at hvis du skal være troende eller religiøs, så skal du møde troen i den tidlige barndom og i det nære," siger Suzette Munksgaard." Derudover skabes tro ofte i dialog, så det er vigtigt, at forældre tør spørge ind til den. De unge har ikke samme blufærdighed, da de er vokset op med religion i det offentlige rum. Men hvis de ikke får religiøse færdigheder og viden om den tradition, de kommer fra, bliver det svært for dem at sætte ord på deres egen tro," siger hun.At forældre er blevet meretilbagetrukne, når det gælder unges tro, genkender Carsten Hjorth Pedersen, daglig leder af Kristent Pædagogisk Institut.Ifølge ham skyldes det, at forældre for 50 år siden kunne være for pågående, hvilket nye generationer gør op med." Men jeg skal love for, at vi er kommet over i den anden grøft. Når jeg holder foredrag rundt i landet, møder jeg mange forældre, der er ængstelige for at påvirke deres børn. Det sker ikke kun i kulturkristne sammenhænge, men også i de stærkt kirkelige miljøer, hvor forældrene ikke vil sende deres børn i børneklub, hvis ikke de selv aktivt ønsker det," siger han og tilføjer, at han savner mere påvirkningsvilje." Det er godt, at forældre viser respekt for deres børns trosliv, men i dag lægger de for store spørgsmål over på børnenes skuldre. I den alder skal man ikke stå alene med overvejelser om tro, men have et større fællesskab at læne sig op ad." Ifølge børne-og familieforsker Per Schultz Jørgensen er konsekvensen, at mange unge sandsynligvis aldrig når at forholde sig til troen." I vores individualistiske samfund skal man selv skabe sin identitet, og det er umådeligt omfattende. Engang blev identiteten tillagt, i dag skal den vælges af den enkelte.Sådan er det også med tro.Engang var den en fast del af opdragelsen, i dag skal den vælges." " Og her konkurrerer den med andre valg, for eksempel karriere, dygtiggørelse, sociale medier og det sociale netværk.De, der forholder sig til tro, vil sandsynligvis føle sig lidt på Herrens mark, for der er ingen rammer og ritualer, som troen kan knytte sig til og tage udgangspunkt i," siger Per Schultz Jørgensen.Den traditionsløse unge generation kræver også en særlig indsats fra kirkernes side.De seneste år har kirker været gode til at opruste arbejdet med børn og konfirmander, mens fastholdelsen af unge stadig halter bagefter, siger præst ved Ungdomskirken på Vesterbro i København Thomas Nedergaard." Min oplevelse er, at der er mange initiativer og gode tiltag rundt omkring, men der mangler fokus på arbejdet med unge som fag og en støre erfaringsudveksling. For vi kan ikke bare tilbyde unge store akademiske og filosofi-ske møder, som højmesser er.Vi har ikke givet dem nøgler til at forstå dem." KIRKE&amp;TRO SIDE 5.skov@k.dk Fakta: Ny serie: Unge og troStørstedelen af alle unge konfirmeres. Men hvad sker der med deres tro gennem teenageårene, 20' erne og den første del af 30' erne? I en serie går Kristeligt Dagblad tæt på ungdommens tro anno 2017.
I dag vokser den første generation af unge op uden trosvejledning fra deres forældre. Voksne vil ikke længere træffe beslutninger på deres børns vegne, og det efterlader mange lidt på Herrens mark, siger børne-og familieforsker.
LYDEN af dyb bas dirrer i asfalten foran spillestedet Pumpehuset i det indre København, da vi ankommer 15 minutter i midnat. Det er drum'n'bass-dj'en Andy C, der skal spille, og for fans som os er det noget af et scoop. Han var allerede et af de største navne på scenen tilbage i 1993, da musikstilen hed jungle, og jeg hørte ham første gang i undergrundsklubben The Paradise i London. Nu spiller han normalt på stadioner for 10.000 mennesker ad gangen. Men i forkælede København kan vi trille hele vejen ned gennem den novemberlukkede byhave foran Pumpehusets hovedindgang og direkte ind i varmen, uden at stå i kø.Der er dog helt fyldt i den store sal, hvor Tim Driver er i gang bag pladespillerne på scenen. Hver sommer arrangerer Driver den populære Bas Under Buen-fest, som omdanner beton-ingenmandslandet under Bispeengbuens sekssporede motorvej på grænsen mellem Frederiksberg og Nordvest til en elektronisk basfest for 7000 mennesker. I aften varmer han op for »den måske bedste dj i verden - på tværs af genrer!«, som han har skrevet på sin Facebook-væg om eftermiddagen. »Hvis det er det sidste, jeg gør, er det ok!« Superstjernen Andy C går på scenen 25 minutter over midnat. Han er på en global tour for at fejre 25-års jubilæet for etableringen af sit pladeselskab Ram Records. Denne aften skal han spille fire timer i træk på tre pladespillere.Forhandlingerne om at få ham til Pumpehuset startede for et år siden.»Han kunne snildt have taget et gig, der havde givet tre gange så mange penge for ti gange så mange mennesker. Men han kan virkelig godt lide at spille i forskellige omgivelser. Og så havde han det mægtig sjovt, sidst han var her,« siger direktør i Pumpehuset Kristoffer Buck Bramsen, da jeg møder ham foran teknikerpulten midt på dansegulvet, hvor lyden er bedst.Sidst, jeg hørte Andy C i København, var til den elektroniske musikfestival Strøm i 2011, hvor han spillede lukkesettet lørdag aften i Enghaveparken på Vesterbro.Det tog ham fem minutter at omdanne det sommerkåde publikum foran scenen til en frådende masse af flagrende arme og ben, der slyngede bukser og andre løse beklædningsdele op til den forbløffede dj på scenen.I Pumpehuset er stemningen heldigvis betydeligt mildere. Jeg er ikke totalt vild med Andy Cs stadion-dj-karriere, men man kan tilgive meget, når man blev fan for 25 år siden.Andy C udgav det dystre mesterværk Valley of the Shadows på sit eget pladeselskab Ram Records i 1993, og det må være den plade, jeg har hørt flest gange i mit liv.På fronten af dj-pulten projicerer lysmagerne fra Hackstage blåhvide visuals, der lyser op i den mørke sal og får mig til at tænke på de lysende sci-fi-tunneller i computerspillet Wipeout. Bassen dirrer i skelet og næsefløje, tempoet kører med 180 beats i minuttet. Andy C mixer forpustende hurtigt. I gamle dage ville han holde min opmærksomhed fanget i en to timer lang hypnose med sine dj-sets. Nu spiller han 30 sekunder af det ene nummer, 40 sekunder af det næste, 10 sekunder af det tredje.Et mixe-tempo, som tydeligvis forfører det tusindtallige, digitalt distraherede publikum af Tinder-vante tyveårige, der fylder hans stadionkoncerter. Swipe, swipe, swipe, swipe, hele tiden videre til næste højdepunkt. Det er maksimalt ekvilibristisk og indimellem frydefuldt forbløffende, men føles også som at blive holdt fast i et konstant flitsbuespænd mellem begejstring og skuffelse. I hvert fald for flokken af os gamle fans foran venstre højttaler. I dét spænd sidder jeg til gengæld fast de næste fire timer som på en limpind.Måske får hans mesterlige, udmattende teknik bag pulten faktisk tiden til at gå i opløsning. Klokken 25 minutter over 04 spiller Andy C sit sidste nummer, og der er ingen af os, der forstår, hvor tiden blev af.Heller ikke de sidste 25 år.

I sommer blev en kampagne mod Anna Mee Allerslev (R) pludselig sat i værk.En kampagne, der havde til formål at kritisere den daværende københavnske beskæftigelses-og integrationsborgmester for ikke at gøre op med uhensigtsmæssige regler for førtidspensionister og kronisk syge, men som endte med at gribe om sig.Kampagnen gik under navnet »Anna Ansvarsløs«, og den var bl. a.sat i værk af folkene bag de to Facebook-grupper Jobcentrets Ofre og Næstehjælperne. Medlemmerne af grupperne er borgere, der føler sig klemt i hovedstadens beskæftigelsessystem.Næstformand i Jobcentets Ofre Troels Christian Jakobsen er kandidat for Alternativet ved kommunalvalget og har været en del af kampagnen mod Anna Mee Allerslev, ligesom han har arrangeret flere demonstrationer.Allerslev trak sig i sidste uge fra sin borgmesterpost samt som radikal spidskandidat i kølvandet på sagerne om gratis lån af Rådhussalen til sit bryllup samt hjælp til en privat ven med en byggesag.Berlingske har spurgt Troels Christian Jakobsen, hvorfor han har deltaget i en kampagne mod en anden politiker.Han fortæller indledningsvist, at udtrykket »Anna Ansvarsløs« opstod i forbindelse med en demonstration på Vesterbro, hvor der i juni blev afholdt et debatarrangement om indsatsen for udsatte borgere. Allerslev deltog sammen med flere andre politikere i arrangementet.»Det var ikke sådan, at der var lagt en præcis plan for, hvordan det skulle ske. Men vi havde i grupperne tidligere spillet på forskellige ord i vores kritik af Beskæftigelsesforvaltningen, hvor »løs« indgik. Meningsløs, tankeløs og hjerteløs. Og det var her, »Anna Ansvarsløs« opstod,« forklarer Troels Christian Jakobsen.»Nogle af vores folk har været på en workshop med aktivister fra Podemos (spansk venstrefløjsparti, red.) og flere community organizers fra USA, og én af de ting, de tog med hjem i bagagen, var, at man bliver nødt til at være lidt aggressiv, hvis man vil have noget på mediernes dagsorden.Vores grupper består af ressourcesvage mennesker, der har meget lidt politisk indflydelse. Så der skal virkelig råbes højt, før der er nogen, der lytter,« fortæller han videre.Tager et par ridser i lakken medEr det i orden at gå så meget til en politikers person? »Der er i hvert fald mange, der synes, det er et problem. Jeg har også fået ballade for det, fordi jeg kommer fra Alternativet. Når jeg selv formulerer mig på min egen profil, kalder jeg hende ikke »Anna Ansvarsløs«, men jeg mener bestemt, at det er værd at tale om en politikers ansvar.« Men kommer det ikke til at handle meget om Anna Mee Allerslevs person? Kunne I ikke i stedet have fokuseret mere på selve politikken? »Jeg mener, at der er tale om en berettiget kritik af Anna Mee Allerslev og af hendes personlige ansvar for Beskæftigelsesforvaltningen.« I oktober tog kampagnen en ny drejning, da der blev hængt falske valgplakater op flere steder i København med teksten »Anna Ansvarsløs har ødelagt livet for mange«. Troels Christian Jakobsen understreger, at det ikke er Jobcentrets Ofre eller Næstehjælperne, der står bag valgplakaterne, og han siger, at han ikke ved, hvem bagmændene er.Alternativet har gjort det klart, at partiet ønsker at fremme »en ny politisk kultur, der er langt mere gennemsigtig, ærlig og lyttende«. Synes du, kampagnen er forenelig med ønsket om en ny politisk kultur? »Ja. Det kan godt være, jeg får et par ridser i lakken af det, og det kan godt være, at jeg en gang imellem kommer til at træde en lille smule over stregen. Men det tager jeg gerne med, for det væsentlige er at stå solidarisk sammen med de borgere, som er udsatte og svage, og som alligevel vælger at kæmpe.« Ifølge Alternativets politiske ordfører på Christiansborg, Carolina Magdalene Maier, må man som politiker godt gå hårdt til sine modstandere, men hun mener ikke, at kampagnen mod Anna Mee Allerslev flugter med partiets kultur: »Man må gerne levere hård kritik, når det går på sagen. Men det skal ikke blive personrelateret, og når man bruger et navn, som de har gjort det i den her kampagne, synes jeg, at det går over stregen.«.cabl@berlingske.dk thro@berlingske.dk 
»Det kan godt være, jeg får et par ridser i lakken af det,« erkender Troels Christian Jakobsen, som stiller op for Alternativet i København og har været med i en kampagne mod Anna Mee Allerslev.
En lang række københavnske andelsboligforeninger kan have været udsat for mulig million svindel med deres konti hos en større ejendomsadministrator.Det står klart, efter at politiet i onsdags valgte at anholde og sigte en direktør i et ejendomsselskab, der forvalter bygninger for et milliardbeløb.Direktøren er indtil videre varetægtsfængslet i fire uger, mens politiet undersøger to konkrete andelsboligforeninger, der angiveligt har mistet penge fra deres konti hos selskabet.Noget tyder dog på, at det kun er en flig af en større svindelsag. I Københavns Politi fortæller fungerende politikommissær Thomas Houtved således, at man forventer, at efterforskningen afslører flere sager.»Vi har en tese om, at flere foreninger er blevet franarret penge. Men det vil efterforskningen vise,« siger han.Helt centralt i sagen står de to københavnske andelsforeninger, som i løbet af de seneste uger har meldt den mulige svindel til politiet.Det drejer sig om en andelsboligforening på Frederiksberg, som mener, at de er blevet snydt for 2,9 millioner kroner, og en forening på Vesterbro, som har mistet knap 500.000 kroner.Foreningerne har benyttet en administrator til at klare deres pengesager. Den ordning bruges flittigt, da ejendomsadministratoren så får fuldmagt til at overføre penge fra foreningernes konti, så regninger til el, varme eller istandsættelser kan betales. Det er den adgang, politiet mistænker skulle være blevet misbrugt.Kender til flere sagerJuridisk direktør i Ejendomsforeningen Danmark Morten Østrup Møller oplyser, at foreningen er blevet kontaktet af op mod 15 andelsboligforeninger, der er kunder hos selskabet, og som mener, at der er forsvundet penge fra deres konto.I Ejendomsforeningens Danmark har man derfor valgt at tage den stærkeste sanktionsmulighed i brug ved at ekskludere medlemmet.Enkelte har mistet 20.000-30.0000 kroner, mens andre er oppe på et par millioner.»Det her er helligbrøde for os. Man må simpelthen ikke blande kundernes penge og egne penge sammen på den her måde,« siger Morten Østrup Møller.Også Jan Hansen, direktør i Andelsboligforeningernes Fællesrepræsentation, er blevet kontaktet af en lille håndfuld foreninger, der har været udsat for samme behandling.»Det er dybt, dybt uheldigt. Det kan blive en bekostelig affære for de foreninger, som er blevet snydt,« siger han.Berlingske Business har kendskab til flere foreninger, der mener, at der uberretiget er blevet trukket penge fra deres konti. Ifølge politiet er pengene brugt til at dække økonomiske huller hos andre af direktørens forretninger.Nægter sig skyldigDirektøren i selskabet nægter sig skyldig i anklagerne, oplyser hans forsvarer, advokat Anders Németh.»Min klient nægter sig skyldig, og jeg har ikke yderligere kommentarer på nuværende tidspunkt,« siger han.Berlingske Business har valgt ikke at bringe navnet på direktøren eller selskabet, da der endnu er tale om en sigtelse.jakc@berlingske.dk mikd@berlingskemedia.dk Fakta: SAGEN KORT:Selskabet, der er under mistanke for uberettiget at have taget penge fra andelsboligforeningers konti, leverer en lang række ydelser inden for ejendomsadministration. Blandt andet revision og bogholderi, hvor man administrerer foreningens pengesager, herunder alt fra husleje til vand og varme.Derudover har selskabet udbudt administration af K/ S-selskaber i udlandet.Først på måneden blev selskabets direktør sigtet for at have tilranet sig penge fra kundernes konti. Han er nu varetægtsfængslet i 27 dage.
Flere tilfælde af svindel kan være på vej i sag om fiflerier hos ejendomsadministrator, der forvalter bygninger for milliardbeløb. Politiet har varetægtsfængslet direktøren.
Selma er et af tidens bedste og mest interessante smørrebrødssteder. 
En ny spiller på smørrebrødsmarkedet med nerve, friskbrygget øl og god musik - i triste omgivelser . 
Jeg skal ikke låne penge.Jeg skal bare sætte penge ind og kunne trække dem ud igen.Det siger 20-årige Mille Blem, der på tredje måned har forsøgt at åbne en konto i Danske Bank til hendes nystartede konditori.5. september skriver nyhedssitet Finans.dk om Mille Blem og interviewer i den forbindelse direktør Niels Bang-Hansen fra Danske Bank, der først og fremmest mener, at det er et enkeltstående tilfælde, men forklarer alligevel, at det skyldes, at »Danske Bank tager rollen som bolværk mod kriminelle, der forsøger at vaske penge hvide eller finansiere terror, alvorligt«, som Finans skriver i artiklen.Mens Mille Blem og hendes lille konditori på Vesterbro i København skal kæmpe i adskillige måneder for en indlånskonto, kan Berlingske Business samme dag afsløre, hvordan Danske Bank åbnede konti til en fattig flygtning fra Nagorno-Karabakh med bopæl i et skur uden vinduer i Asberbajdsjan. Den fattige flygtning kunne oprette to konti, hvor der i løbet af to år strømmede ti milliarder kroner igennem.Flygtningen blev brugt som stråmand, og selv om han formentlig er blevet misbrugt, må det for Mille Blem stå i skærende kontrast til hendes oplevelser. De fleste kunder med erhvervskonti i Danmark ved, hvor store krav bankerne stiller til dokumentation.I det lys kan det undre, at Danske Bank i en periode fra 2012 til 2014 kunne lade sin estiske afdeling blive brugt som hvidvaskningscentral og kanal for bestikkelse af personer i centrale stillinger i Europa.Det er helt ind til kernen vanskeligt at forstå, at banken først bliver afsløret i at hvidvaske penge for syv milliarder kroner gennem Moldova, dernæst kommer det frem, at dikaturstaten Aserbajdsjan har kørt milliarder gennem Danske Bank.Danske Bank vil gerne fortælle historien om, at den selv opdagede uregelmæssigheder og har indberettet sagen til de relevante myndigheder.Den underliggende fortælling er, at der er tale om historieskrivning, for skandalen er opklaret, og trafikken er stoppet. Men der er tale om alt andet end historieskrivning.Den almindelige kunde kan simpelthen ikke forstå, at det har været muligt, og særligt at bestikkelsesskandalen med en milliardtrafik fra Aserbajdsjan til betydningsfulde personer i Europa først får konsekvenser, efter at Berlingske Business i samarbejde med europæiske medier har afsløret trafikken.For Mille Blem og andre almindelige borgere forekommer skandalen grotesk.Men det værste i sagen er, at den manglende åbenhed om skandalen har betydet, at betydningsfulde politikere og embedsmænd i Europa helt frem til nu har kunnet fortsætte deres virke på trods af en formodet viden om, at de har optrådt korrupt.Vi taler ikke om en sag med flere hundrede konti med mindre beløb til den småkriminelle verden, men om fire konti, 18 milliarder kroner og politikere og embedsmænd i centrale stillinger i Europa, der har fået tilført penge og efterfølgende har talt positivt om diktaturstaten.Danske Banks topledelse anført af bestyrelsesformand Ole Andersen og bankdirektør Thomas Borgen står med et monumentalt forklaringsproblem.Det vil klæde dem at tage offentligheden alvorligt og minutiøst redegøre for, hvad de har gjort for at få afdækket en tung mistanke om korruption, hvor banken er blevet anvendt som nyttigt redskab.Claus Skovhus er Berlingske Business' opinionsredaktør.
KLUMME.
Jo mere succes han får, des mere trækker han sig væk fra rampelyset.Den 25-årige danske rapper Gilli er lidt af et mysterium.Han har med singlen ' Rica' lavet årets suverænt største danske sommerhit, men selv her på toppen af sin karriere har han aldrig virket mere utilgængelig.Siden han i 2012 brød igennem på YouTube som en af frontfigurerne for en ny rap-generation, der hurtigt overhalede etablerede navne som L. O. C., Jokeren og Clemens i popularitet, har han undgået alt, hvad der hedder medier, røde løbere og kendis-liv.Gilli er vokset op på Vestegnen på kanten af loven. Når han optræder, råber han ' fuck systemet, regeringen og korrupt politi', og han har udtalt til musikmagasinet Soundvenue, at hvis ikke han havde musikken, var han endt som kriminel.I 2014 udsendte han sit debutalbum ' Ækte vare' og demonstrerede endnu en gang sin manglende autoritetstro ved at give sit album gratis væk på internettet, uden pladeselskabet vidste det.BT har forsøgt at få et interview med Gilli i forbindelse med kåringen som sommerens største hitmager, men traditionen tro er han ikke til at få fat på.Uden flosklerMusikjournalist Kristian Karl fra Soundvenue er en af de få, der har haftheld med at få Gilli i tale. Sidste år blev han inviteret med i studiet hos rapperen og hans venner på Vesterbro i København, og her oplevede han en venlig, men også meget sky popstjerne »Han var vildt sød, og så talte han næsten helt uden floskler, hvilket jeg også synes, man kan høre i hans tekster, der nærmest er fri for klicheer.Han virkede lidt tilbageholdende og sky, men det tror jeg ændrer sig, når han er sammen med sine venner.Han har masser af humor, han sætter bare en grænse over for eksempel journalister,« fortæller Kristian Karl, der mener, Gilli sætter en dyd i at bevare jordforbindelsen trods den stigende popularitet.' Danmarks største rapper'»Han er meget bevidst om ikke at glemme, hvor man kommer fra og ikke lade sig suge ind i en falsk showbusiness-verden. Den klassiske rapmyte går jo på, at man laver musik for at blive rig nok til at slippe ud af ghettoen. Gilli går i den helt anden retning. Han laver musik til sine kvarterer og fortæller blandt andet de unge på Nørrebro og Vestegnen, at de skal blive ved med at gå i skole.Mange rappere rapper om, at man skal huske sine rødder, Gilli praktiserer det i ekstrem grad.« Kristian Karl tøver ikke med at udråbe Gilli til Danmarks største rapper lige nu. Og kalder det skæbnens ironi, at den tilbageholdende hitmager samtidig er så populær.»Det er jo også det, der gør ham spændende. At han er så autentisk.Jo mere, han insisterer på at blive i sit kvarter, jo mere vokser hans popularitet.« At Gillis sydamerikansk-inspirerede ' Rica'-nummer går hen og bliver sommerens største danske hit, giver ifølge Kristian Karl god mening.»De sidste fem år er det Gilli, der har præget lyden herhjemme. Selv når det lyder som om, at han ikke går efter at lave et hit, gør han det alligevel.Han er en ledestjerne for en hel generation, så det passer meget godt med, at han har taget endnu en sommer på toppen.«.krdn@bt.dk 
HUSKER RØDDERNE Sommerens største danske hit blev i år den salsa-varme ' Rica' af den 25-årige rapper Gilli. Hitmageren er forgudet af en hel ungdomsgeneration, alligevel gør han alt for ikke at være en popstjerne.
Mange sender deres drømme på langfart, men få realiserer dem. Nina Tin Rasmussen er én af dem, der allerede som barn læste bøger om især fremmede lande og ønskede at besøge de eksotiske steder, der sprang frem af teksten med en dragende virkning på det modtagelige pigesind.I dag tilhører hun sammen med ægtemanden, Hjalte Tin, den eksklusive kreds af eventyrere herhjemme med en omfattende portefølje, der tæller adskillige farefulde færd i bl. a. Kurdistans forskellige hjørner - landet, der ikke findes - til Himalaya og gennem Yemen i den opdagelsesrejsende Carsten Niebuhrs fodspor.Pilgrim i MekkaHun har endvidere under navnet Nina Aisha Rasmussen med behørigt slør deltaget i pilgrimsfærd i Mekka og med Hjalte Tin på motorcykel drønet gennem Sovjetunionen samt på samme befordringsmiddel opnået fortrolighed med såvel Sydamerikas som Afrikas indfødte.I 1996 blev Nina Tin Rasmussen medlem af Kvindelige Eventyreres Klub og har levet op til forventningerne, for rejsevirksomheden fortsætter med uformindsket styrke, forsikrer hun og understreger, at der eksisterer vilde planer, men offentligheden får ikke indblik i dem, før hun og Hjalte Tin har givet Danmark baghjul.»Min konklusion er, at man godt kan få sine drømme opfyldt, hvis man tør og er parat til at betale prisen. Jeg er glad for det liv, jeg har levet, og jeg er stadig parat til nye spring - uden sikkerhedsnet. Der venter ingen pension forude,« fastslår Nina Tin Rasmussen, der ønsker at opretholde sin solide skribentvirksomhed og de mangfoldige foredragsaktiviteter med udgangspunkt i den permanente udlængsel.Besøg i SyrienEfter adskillige rejser i Syrien har Nina Tin Rasmussen med Hjalte Tin skrevet "De som ikke flygtede, kurdernes revolution og kampen mod ISIS", der udkommer i begyndelsen af næste år. På samme tidspunkt udsendes bogen "Elskerindens datter", der koncentrerer sig om hendes barndomserindringer indtil det 16. år. Mere ønsker hun ikke at fortælle, før forlaget Rosinante lancerer den.Nina Tin Rasmussen deltager i år i Tivolis konkurrence om at lave Danmarks største græskar; en disciplin, som hun har dyrket i flere år fra bopælen - et heksagonalt lavenergihus på Djursland - med et danmarksmesterskab i kæmpegræskar i 2013 som et foreløbigt højdepunkt. Hun skriver for tiden på en lille bog om emnet, som hun gerne indvier flere i.Forlod skolen som 15-årigNina Tin Rasmussen gik ud af skolen som 15-årig og frekventerede Kunsthåndværkerskolen, hvor hun tog afgang i 1962 som tekstiltegner.Hun fandt dog hurtigt ud af, at der ikke var nogen fremtid som stoftrykker eller væver.Derpå søgte hun mod de skrå brædder og arbejdede i 1967 for Ry Teater på Vesterbro i København, før hun sammen med to venner dannede det senere så kendte Solvognen, fortrinsvis som forfatter, men tillige som skuespiller og scenograf.Jobbet i Solvognen var ulønnet. Derfor tjente hun til livets opretholdelse som medarbejder på Ungdomsklinikkens Døgncenter på Nørrebro i København og havde desuden scenografiske opgaver for bl. a. Fiolteatret, Banden og Rimfaxe.Nina Tin Rasmussen flyttede i fristaden Christiania i 1974 og mødte Hjalte Tin - »manden i mit liv« - som hun delte og deler drømme med. Efter engagementet med teatret skulle der ske noget nyt i Nina Tin Rasmussens tilværelse.Samler på oplevelser»Hjalte og jeg drømte om at rejse til Sydamerika på motorcykler med vores to børn på dengang et og fem år. Det var et usikkert forehavende, men vi ville give det en chance og lånte penge i banken. Bagefter fik vi idéen til at skrive om turen og opdagede, at vi kunne holde foredrag med lysbilleder og skrive bøger om oplevelserne,« fortæller Nina Tin Rasmussen: »Vi har været enige om, at vi hellere vil samle på oplevelser end materielle ting. Vi har ikke på noget tidspunkt lidt nogen nød.« I 1989 modtog parret Aage Krarup Nielsens legat fra Eventyrernes Klub »for at have stimuleret ungdommen til selv at rejse ud«, som eventyrernes grand old man, Jens Bjerre, sagde ved overrækkelsen. 10 år senere fik Nina Tin Rasmussen Drassows legat for i sit forfatterskab at have virket for mellemfolkelig forståelse.Nina Tin Rasmussen, forfatter og eventyrer, Mørke.navne@jp.dk Min konklusion er, at man godt kan få sine drømme opfyldt, hvis man tør og er parat til at betale prisen.
Opdagelsesrejsende Nina Tin Rasmussen har fortsat mange jern i ilden og udsøger sig i øjeblikket nye lokaliteter på kloden i samarbejde med ægtemanden, Hjalte Tin.
Gammelgaard ligger på Bregninge Mark på Ærø. Den trelængede bindingsværksgård omtales angiveligt første gang i 1734, men da lå den et andet sted. I 2008 blev gården overtaget af to teologer fra Aarhus, ægteparret Doris Ottesen og Viggo Mortensen.Inden da ejedes den senest af Colette Havsteen-Mikkelsen, enke efter arkitekten Alan Havsten-Mikkelsen, en søn af kunstneren Sven Havsteen-Mikkelsen, der også boede på Ærø.For Viggo Mortensen, den fynske bondedreng, der blev dr. theol. og professor i global teologi samt direktør for Studieafdelingen i Det Lutherske Verdensforbund i Genève, er gården imidlertid ikke alene en konkret bygning, men også et symbol på en udvikling, som er foregået i hans levetid, og som han selv har været en del af.En udvikling - eller snarere afvikling - i en " periode, hvor vi har set en livsform, det danske familiebrug med de dertil hørende institutioner, blive til og gå under".Derom - og mere endnu - har han skrevet en væsentlig bog, " Gammelgaard - En udkantshistorie og en fremtidsvision", hvor han med gården som udgangspunkt bidrager til forståelsen af de store samfundsændringer, der skete i sidste halvdel af det 20.århundrede, " hvor landet grundlæggende har ændret sig, fordi produktionen og dermed kulturen er blevet en anden".Mortensen involverer sig i sagen med lige dele indsigt og engagement. Og som undertitlen mere end antyder, er det ikke mindst for fremtidens skyld, han sætter ind.Den fremtid, som han må tro på er mulig.Men han skulle åbenbart flytte til Ærø for at få øje på den. Det er hans - uden tvivl nu forstærkede - erfaring, at ens syn på virkeligheden er afhængigt af, hvorfra man ser den. Om det er fra byen eller fra udkanten.Med en flytning bliver perspektivet et andet, hvad der for Mortensens vedkommende har ført til et aktivt medlemskab af bevægelsen " Oprør fra Udkanten", overbevist En række personer kommer ud fra forskellige positioner i forhold til de behandlede temaer til orde, dels i interviews, dels i egne indlæg.Men det er Viggo Mortensen, der knytter det hele sammen og i klare, skarpt skårne tekster tydeliggør bogens overordnede ærinde. Som for eksempel i det vigtige afslutningskapitel med titlen " Hvorfor skal vi huske?" Følgende passager er nogle af dem, der burde få mennesker i en fortravlet tid til et øjeblik at stå eftertænksomt stille: " I traditionen er nedfældet en grundlæggende viden og erfaring, som ikke uden videre kan erstattes. Og som i det mindste er god at kende".Forfatteren henviser til den tidligere i bogen præsenterede gennemgang af Gammelgaards bygningshistorie og finder det demonstreret, at " det folkelige boligbyggeri (er) forankret i traditionen. I den ligger der uudtømmelige ressourcer af viden og erfaring, som den kollektive hukommelse opbevarer".Viggo Mortensen dvæler i samme afsnit ved Frihedsstøtten på Vesterbro i København, rejst i taknemmelighed for stavnsbåndets ophævelse og landboreformerne i 1788.Om frihedsstøtten er det sagt, at den er " et symbol på national samhørighed. Den binder land og by sammen". " Det er det, vi behøver igen", tilføjer Mortensen." Den omsiggribende centralisering og funktionstømningen af landdistrikterne, der gør landet til udkant, sætter den nationale samhørighed på spil".Det er ind i den situation, bogen taler. Og det gør den ikke alene i tekst, men også med mange fotos, udtryksfulde og smukke fra først og fremmest Ærø i fortid og nutid.Man bladrer sig frem til forventning, når man første gang står med bogen. Og en forventning, der ikke skuffes." Gammelgaard" er en understregning af, hvor meget en udkant kan have at give. Man skal være fjerntboende planlægger for ikke at kunne se rigdommene.kultur@k.dk som han er om, at det er fra marginen, fornyelsen kan ventes.Det er Viggo Mortensen, der knytter det hele sammen og i klare, skarpt skårne tekster tydeliggør bogens overordnede ærinde.
bog Viggo Mortensen har med afsæt i gården Gammelgaard på Ærø skrevet en væsentlig udkantshistorie og fremtidsvision, der handler om hele samfundet.
Hvad har Socialdemokratiet betydet for det kollektive velfærdssystem? Det sætter Arbejderen fokus på i en analyse i dagens avis.Vi har også spurgt socialrådgiver Gunvor Auken, der er mangeårigt medlem af Socialdemokratiet, om hendes vurdering.Hun ser partiet som helt afgørende for at sikre den fælles velfærd - historisk set og i dag.- Socialdemokratiet har sammen med fagbevægelsen været førerhunden i opbygningen af vores velfærdssystem. En stærk enhedsfagbevægelse og Socialdemokratiet har været afgørende, siger Gunvor Auken.AkTIv PENSIONISTHun er i dag på pension efter at have arbejdet som forbundssocialrådgiver i 3F i 24 år. Men det socialpolitiske engagement er der ikke lukket ned for.Gunvor Auken er medlem af bestyrelserne i de frivillige sociale institutioner Kofoeds Skole og Settlementet og aktiv i den samfundspolitiske debat.Lige nu raser hun imod regeringens forslag om en Forberedende Grunduddannelse til de 55.000 unge under 25 år, der hverken har arbejde eller uddannelse. Vreden skyldes, at de skal leve for en skoleydelse på 5400 kroner om måneden, langt under SU og kontanthjælp.Gunvor Auken har været medlem af Socialdemokratiet siden 1981.Hun mener, at partiet har været afgørende hele vejen igennem, når det gælder opbygningen af velfærdssamfundet.- Men man kan diskutere de politiske pejlemærker. For eksempel er det gået galt i forhold til uligheden i uddannelse. Partiet har ligget alt for meget under for, at det afgørende var, at unge fra de lavere samfundsgrupper brød den sociale arv og fik en højere uddannelse, siger hun.- Politikken må være, at alle får en god og livslang uddannelse. Der er satset alt for meget på de akademiske uddannelser og de akademiske principper helt ned i folkeskole.Mens erhvervsuddannelserne mange steder sejler.Gunvor Auken kritiserer nedskæringerne på både erhvervsuddannelserne og AMU-kurserne, og at der stadig er mangel på praktikpladser.- Var det gymnasieeleverne, der skulle i praktik, var problemet løst for længst, siger hun.SkARP kRITIkNår det gælder Socialdemokratiets politik i de seneste år, er Gunvor Auken meget kritisk.- Partiet har været med til at forringe de sociale ydelser afgørende og øge boliguligheden. Man har været meget tilbageholdende med beskatningen af de velhavendes ejerboliger, selvom der er tale om værdistigninger, som de ikke har rørt en finger for at få, siger hun.- Og man har ligget under for de toneangivende økonomers udsagn om, at bare der er udbud af arbejdskraft, så kommer jobbene også.Gunvor Auken beklager, at der stadig ikke er kommet en udmelding fra Socialdemokratiets ledelse, om at kontanthjælpsloftet, integrationsydelsen og 225-timers-reglen forandres afgørende, når partiet kommer i regering.Mener du, at Socialdemokratiet fører en nyliberalistisk politik i dag? - Der blev lavet skrækkelige ting under Helle Thorning. Skatten blev lempet for dem i arbejde, men ikke for dem på overførselsindkomst.Samtidig blev reguleringen af ydelserne forringet.- Førtidspensionsreformen gjorde det næsten umuligt at få førtidspension, og sygedagpenge kan man nu kun få i fem måneder, hvis man ikke opfylder en af betingelser for forlængelse. Så er der dømt et niveau lig kontanthjælp. Og ressourceforløb på lav ydelse erstatter nu revalidering.Håb Om Ny kuRS- Hele Corydon-tænkningen er der gjort op med siden hen. Men vi har jo tilbage at se, hvordan det bliver, når vi forhåbentlig får en S-ledet regering efter næste valg.Hvad adskille Socialdemokratiets og Venstres politik i dag i forhold til velfærden? - Socialdemokratiet går ikke så hårdt til stålet i forhold til, hvad mennesker på sociale ydelser skal leve af og have af bolig. Partiet har et mere socialt sindelag og en større opbakning til for eksempel folkeskolen og et offentligt sundhedsvæsen.Gunvor Auken tror og håber på en ny velfærdskurs under den næste socialdemokratiske regering.Her er det afgørende, at partiet får formuleret visioner om et samfund med andre værdier end nødvendighedens politik.Men gør Danmarks tilslutning til EU's nyliberale økonomiske politik ikke det umuligt? - Jeg opfatter det som om, at eftertanken er i gang i Socialdemokratiet og i de andre EU-lande. Man kan se, at det her ikke går med så stor en arbejdsløshed og stigende ulighed.Internationale organisationer som IMF, Verdensbanken og OECD advarer om, at det ikke går. Vi skal presse på for at få ændret det grundlæggende regelsæt for styring af EU.Der blev lavet skrækkelige ting under Helle Thorning.GuNvOR AukEN75 år, pensionist og aktiv samfundsdebattør.Medlem af bestyrelsen i de frivillige sociale institutioner Kofoeds Skole og Settlementet på Vesterbro samt med i rådet for Mellemfolkeligt Samvirke.Uddannet socialrådgiver i 1966. Har arbejdet som fagleder på Den Sociale Højskole i København og 24 år som socialrådgiver i fagforbundet 3F.Var med til at stifte partiet Venstresocialisterne, men har i mere end 35 år været medlem af Socialdemokratiet. Har været viceborgmester på Frederiksberg i seks år.Er søster til Margrethe Auken og afdøde Svend Auken.
INTERvIEw Kritik fra baglandet Socialrådgiver Gunvor Auken er mangeårig socialdemokrat, men yderst kritisk overfor partiets indsats på velfærdsområdet de seneste år.
FolkeklubbenSpiller på Main Stage, lørdag 17. juni kl. 21.00.De har skrevet popsange om fedterøve og frihedskamp. Spillet koncerter på både scener og stræder. Og på kun seks år er de blevet et af landets mest kendte livebands. Folkeklubben blev dannet ud af ingenting i 2011. Kjartan Arngrim, Rasmus Dall og Rasmus Jusjong havde hverken pladekontrakt eller - selskab, da de begyndte på karrieren. I stedet har de arbejdet sig frem gennem gratis koncerter alle mulige steder. Fra en nedlagt bar i Svendborg til Mændenes Hjem på Vesterbro. Sidste år anslog bandet, at de havde spillet over 600 koncerter - og strategien har givet pote. I dag har Folkeklubben udgivet tre album, alle på dansk, hvoraf den tredje, »Slå flint!«, udkom i 2016. Deres varemærke er sange, der revser vores manglende samfundssind og roser landet, som det ser ud på afstand af København. Den sociale indignation kan bl. a. høres på hittet »Fedterøv« fra »Nye tider«, der udkom i 2013. Her bliver der både langet ud efter de nærige, der »går i byen med elleve kroner og kommer hjem med de ti«, de højreorienterede og dem fra venstrefløjen, der nok prædiker solidaritet, men i virkeligheden bare er »caffe latte-narkomaner - og falske profeter«. Folkeklubben er nemlig hverken et venstre-eller højreorienteret band, det vil gerne være et orienteret band. Af samme grund har trioen stiftet en bogklub, der holder dem vågne og skarpe, mens de rejser landet rundt.»Det er smukt. Det er større end du troede. Det er godt for det, der er oppe i dit hoved«, som de synger på »Ske noget mere«.Michael Møller &amp; The Foreign LandsSpiller på Tent Stage, fredag 16. juni kl. 18.15.Det er sagt flere gange og mange steder: Michael Møller er ikke en typisk rockstjerne. Det kan godt være, at han modtager rockanmeldernes roser, og at hans band, Moi Caprice, var det første, der opnåede en førsteplads på hitlisten Det Elektriske Barometer med et nummer, som endnu ikke var udgivet på plade. Men han er også en belæst rockstjerne, der har opkaldt en sang efter en Virginia Woolf-roman, som lader litteratur inspirere til musik, og som gennem flere år har haft fast job som underviser på Det Rytmiske Musikkonservatorium. Hans kærlighedssange, der udkom under titlen »A Month of Unrequited Love«, var inspireret af en psykologisk afhandling om uigengældt kærlighed.Da numrene hverken passede til Moi Caprice eller Møllers andre solo-projekter, udkom de online. En sang for hver dag i løbet af maj 2011.Projektet blev så populært, at sangene siden udkom på plade - i øvrigt som den første danske udgivelse, som var finansieret fuldstændig af crowdfunding. To år senere dannede Michael Møller bandet The Mountains, der gik et langt skridt væk fra de akustiske sange og havde en mere storladen poplyd. Derudover har Møller arbejdet med den danske folkemusikgruppe Svøbsk samt lavet flere kompositionsprojekter i Vietnam med lokale komponister. På Komos optræder Michael Møller med en stribe etablerede, danske folkemusikere, der er gået sammen under titlen Michael Møller &amp; The Foreign Lands. Musikken har klare tråde til både alternativ rockmusik og klassisk folkemusik med melankolske undertoner.PassengerSpiller på Main Stage, lørdag 17. juni kl. 19.00.Oprindeligt var Passenger en kvartet fra Brighton, men i dag er det bare singer-songwriter Mike Rosenberg. Den 33-årige sanger valgte at beholde det gamle bandnavn, da han gik solo i 2009 - og det har indtil videre været en god idé. Med sin folk-inspirerede indiepop og en stemme, der både er blevet sammenlignet med Twin Peaks-karakteren Lucy og med en sløv grovfil, brød han for alvor igennem med hittet »Let Her Go« fra 2012, der katapulterede ham ud af anonymiteten. Nummeret toppede hitlisterne i 16 lande verden over. I 2014 udsendte Passenger studiealbummet Whispers - en plade, som med hans egne ord består af »store historier og store ideer«. Han udsendte Whispers II kort tid efter og lod overskuddet gå til Unicefs arbejde i Liberia. Passengers politiske dedikation er også kommet til udtryk ved flere velgørenhedskoncerter, hvor han har optrådt - ofte sammen med barndomsvennen Ed Sheeran. Kunstneren frygter ikke sine holdninger, og han er kendt som et underholdende live-navn, der gerne udnytter pauser og stilhed til at komme med underholdende anekdoter og skarpe kommentarer.Trods et farverigt sceneshow og de store hit er Rosenberg dog stadig relativt ukendt. Så ukendt, at han fortsat improviserer på gader og stræder rundt omkring i de byer, hvor han spiller.Indtil videre har Passenger besøgt København fire gange - senest med en udsolgt koncert i Store Vega. I det hele taget har Danmark en særlig rolle i kunstnerens liv - i musikvideoen til »Anywhere« kan man se ham optræde i Nyhavn.

Berlin, Stockholm og Nice.Angrebene i de tre byer har fået Distortion til at tage ekstra sikkerhedsmidler i brug. Når Danmarks største gadefest afholdes i København, vil hele bydele være omringet af betonklodser.I Nice døde 85 personer, i Berlin døde 12 personer, og i Stockholm døde 5 personer. Alle i de angreb, hvor en bil i høj fart kører ind i en menneskemængde. Og netop den form for angreb har været omdrejningspunkt for sikringen af Distortion, som i disse dage afholdes i København, fortæller vicepolitiinspektør Henrik Møller Jakobsen fra Københavns Politi.»Vi har i høj grad lyttet til de anbefalinger, vi har fået fra PET om sikkerheden, og så har vi set på begivenhederne i Nice, Berlin og i Stockholm,« siger han.Betaler selv udgifterneDistortion er Danmarks største gadefest, og den afholdes i disse dage i Københavns gader. I går åbnede festen på Nørrebro, i dag fortsætter den på Vesterbro, mens den slutter af fredag og lørdag på Refshaleøen.Søndag står der ' hygge' på planen, så til den tid skal tømmermændene efter fire dages udskejelser plejes.Når der afholdes arrangementer, skal arrangørerne bede om tilladelse hos bl. a. politiet. Det har Distortion også gjort, og her har et kravene været, at der skulle opsættes chikaner, der er hastighedsnedsættende.»Ligesom ved julemarkeder, på Strøget, nytårsaften på Rådhuspladsen og ved maratonløb skal der træffes nogle hastighedsnedsættende foranstaltninger. I dette tilfælde er det betonklodser,« siger vicepolitiinspektøren.Ifølge kommunikationschef for Distortion Mai Young Øvlisen har Distortion selv dækket udgifterne til betonklodserne, som var et påbud fra politiet og Københavns Kommune.»Vi har for første gang i år sikret alle indfaldsveje ind i gadefest-områderne med betonklodser/ hastighedsdæmpende foranstaltninger.Derudover har vi et professionelt sikkerhedskorps, som Distortions sikkerhedschef er ansvarlig for,« fortæller hun.Politiet har også andre tiltag på gaderne og lægger især vægt på dialogbetjentene.Det er dem, der også kan ses ved for eksempel fodboldkampe, og som er iført den bemærkelsesværdige gule vest. De er på gaden for at sikre ro og dialog, og det er et tiltag, som Københavns Politi har stor succes med, fortæller Henrik Møller Jakobsen.Distortion regner med, at der vil være 150.000 mennesker på gaden onsdag og torsdag, og at der på Refshaleøen - også kaldet Distortion Ø - vil være 15.000 mennesker.cams@bt.dk Ditte Grosen (24) og Emilie Gad (25) har været til Distortion flere år i træk.»Vi har faktisk ikke lagt mærke til, at de har sat de der betonklodser op. Men vi har tænkt over det, og vi snakkede om det tidligere. For man kan da godt være lidt bange for, om der skulle ske noget, når så mange mennesker er samlet. Man ved jo ikke, om der kommer en lastbil kørende eller noget. Det er lidt ærgerligt, at man tænker over den slags. Men sådan er det jo desværre.« 27-årige Line Vestergaard (tv) har i år sin første Distortion-oplevelse, mens 26-årige Elin Søland har besøgt gadefesten før.»Vi har da tænkt over, at der kan komme terror her på Distortion.Og vi er helt klart bekymrede over det. Vi ved ikke helt, om det hjælper noget med de der betonklodser, for der kan altid være muligheder for at lave et angreb her, hvis det er det, man vil. Politiet er også meget synlige her, og det er meget rart.«.
DISTORTION Arrangørerne af Distortion, der afvikles i disse dage, har været i tæt dialog med politiet for at terrorsikre hele bydele efter terrorangrebene i Europa.
For et par år siden fik min mand og jeg en nyttehave på Amager, hvor vi lige som alle de andre idioter fra Vesterbro ville dyrke grøntsager og genfinde kontakten til jorden og naturen og den mad vi spiser, selv om vi havde brugt tyve år på at hylde byen, asfalten og neonlysene.Det første år var vi meget entusiastiske.Vi fyldte drivhuset, høstede rabarber, slæbte krydderurter hjem i store bunker, og min mand var nærmest andægtig, da han gravede de første kartofler op.Året efter, som var sidste år, var jeg knap så begejstret. Jeg orkede ikke rigtigt den have. Jeg gad ikke derud. Cykelturen var for lang, synes jeg. Der var for koldt, for vådt, alt muligt galt, og ingenting gad rigtig gro i den kølige sommer, og drivhusets planter fik mærkelige mider, og agurkerne rådnede, og vi småskændtes om, hvis tur det var at tage derud. Det var sjovt nok aldrig min.I år blev vi enige om, at denne sommer skulle afgøre, om vi skulle beholde haven.Blev det ikke en god sommer for os der, måtte vi give den videre. Vi tog derud, ryddede op, ordnede, og da jeg stod og kiggede på haven, hen over hækken, gik det op for mig, hvorfor jeg ikke rigtig kunne lide den.Den have var for grim.»Man kan jo ikke instagramme den,« sagde jeg.Min mand kiggede på mig, lidt træt, men sagde meget sødt: »Hvis det er vigtigt for dig, gør vi noget ved det.« Det gjorde vi så. Ryddede op. Malede et hegn, som naboen havde malet på deres side, så det så ud, som om vores hegn var bagsiden - som at have taget en sweater forkert på. Kapilærkasserne i drivhuset fik en træramme. Jeg tog et par stråkurve med hjemmefra, min veninde købte et sæt cafémøbler, som jeg stillede op under æbletræet, stien blev renset og revet. Og så googlede jeg også billige stråhatte og gevirer, fordi min indre boligstylist så for sig, hvordan det ville se ud, hvis de blev fordelt på det lille skurs facade (pænere end det lyder på skrift, håber jeg, men jeg har dog ikke investeret endnu).Og det gjorde en kæmpe forskel. Der er pænt, og jeg trækker vejret roligere, når jeg går ind i haven. Jeg går rundt og kigger efter nye spirer, jeg klapper vinranken, jeg dufter til lavendlerne, og jeg glæder mig over, at drivhuset både er rent og pænt, og at tomaterne ser ud til at trives.Jeg griner også lidt af mig selv. Over at være så overfladisk, at det åbenbart betyder noget, at jeg ikke ser på en flamingokasse og at hegnet nu er nymalet, men jeg øver mig i at tænke, at det faktisk er helt okay at gå op i, hvordan ting ser ud, også en lille nyttehave.For jeg ved jo godt, at jeg har det bedst i pæne omgivelser. Andre er måske ligeglade.Jeg er ikke. Jeg har indrettet det hjørne, mit skrivebord på avisen står i, med ting, jeg synes, pynter. Jeg har blomster på mit sengebord, jeg har smukke kaffekopper.Æstetik er vigtigt for mig, og når man opdager en genvej til mere glæde i sit liv, skal man tage den.Så nu tager vi mindst en sommer mere i den have. Også på Instagram. Men nok uden gevir.»Der var for koldt, for vådt, alt muligt galt, og ingenting gad rigtigt gro i den kølige sommer, og drivhusets planter fik mærkelige mider og agurkerne rådnede«.

Ejer- eller lejebolig? 
Journalist, tv-vært og foredragsholder Thomas Skov Gaardsvig køber kun økologiske varer, når han ved andre kigger. 
Maj måned står i humlens tegn. Den forgange weekend holdt bryggeriet Mikkeller sin årlige Mikkeller Copenhagen Beer Celebration (CBC), og fra i går og frem til i morgen løber Danske Ølentusiasters Ølfestival af stablen i Lokomotivværkstedet i Sydhavnen.Trods store forskelligheder er det på begge festivaler muligt at samle op på de nyeste trends inden for ølverdenen - og selvfølgelig at drikke sig grundigt ned.Det første, jeg - som mest går til vinsmagninger, hvor man spytter ud - bemærkede, da jeg ankom til CBC i Øksnehallen på Vesterbro, var således, at folk lå ned ude på brostenene foran hallen.CBC er i den grad en international ølfestival: De danske bryggerier var klart i undertal, og også blandt gæsterne var der flest med udenlandsk pas. Blandt de 110 udstillere var de mindre amerikanske håndværksbryggere klart i overtal. Jeg vil ikke tøve med at bruge betegnelsen avantgarde-øl her: Blandt de mange smagsprøver, jeg fik hældt i halsen, var blandt andre wild ale lagret på gamle ginfade, sour ale gæret med blommer på hvidvinsfade og ditto fadlagret sour ale gæret med vilde vindruer.Ved mikrobryggeriet Funk Factorys stand smagte jeg sågar en sour ale brygget halvt med druemost (chardonnay).Trenden, som den kunne aflæses på CBC, går med andre ord i retning af surt fadlagret øl med diverse kreative smagsgivere. Inspirationen kommer klart fra det spontangærede belgiske lambic-øl, som jo også findes i forskellige frugtversioner med blandt andet kirsebær.Det er dog sjældent, at de amerikanske mikrobryggeres sour ales er lige så smertefuldt syrlige som de belgiske lambics.Den øltype, som jeg smagte mest af, var den belgiske saison og ikke mindst dens lidt lettere lillebror grisette, som tydeligvis er det store buzzword på craft-beer-scenen i øjeblikket.Et forhold, som jeg på ingen måde begræder, eftersom saison, der er en slags kombination af almindelig pale ale og en vildgæret øl, med sin friske, let syrlige, drikkevenlige stil, er min absolutte ølfavorit. Efter min mening er det kun helt fint, at det amerikanske kapløb om at fremstille den mest ekstremt humlede øl med højst mulig alkoholprocent er på retur.Hype er en betragtelig del af den internationale ølnørd-scene. Det så man tydeligt på CBC, hvor det belgiske bryggeri Bokkereyder konstant måtte melde udsolgt og trak milelange køer, hver gang en ny session blev annonceret.Desværre var der også konstant så lang kø foran det nye danske bryggeri Alefarm Brewing, at jeg heller ikke fik smagt dets øl.Ølentusiasternes Ølfestival er et anderledes folkeligt arrangement, som ikke desto mindre har den store fordel, at det er til komme ind (hvor billetterne til CBC typisk hurtigt er udsolgt).og entréen er til at betale - 125 kr. mod CBCs 600 kr. Man forventer, som sidste år, at 13.000 gæster vil gå i kødet på 1.200 forskellige øl i løbet af de i alt tre dage. Heraf vil de fleste af bryggene befinde sig væsentlig tættere på midterstriben end på CBC, men Ølentusiasternes pressetalsmand, Christian Andersen, lover, at det vil være muligt for nørderne at samle på de seneste trends, og peger blandt andet på bryggeriet Ugly Duck, som præsenterer deres imperial stout »Nothing But Trouble« modnet i seks måneder på aflagte whisky-, vin-, cognac-og sherryfade.sof@berlingskemedia.dk Fakta: Her kan du smage på bryggetHvad: Danske Ølentusiasters Ølfestival. Der forventes at blive udskænket 1.200 forskellige bryg.Hvor: Lokomotivværkstedet, Otto Busses Vej 5A, Kbh SV Hvornår: Fredag 19. maj kl.12-23, lørdag 20 maj kl. 10-23 Pris: Billetter a 125 kr. kan købes i døren Info: beerfestival.dk.
Saison, wild ale eller måske grisette? Søren Frank giver her et overblik over de øltyper, du bør smage, hvis du vil kunne begå dig på ølnørdscenen. For eksempel på Danske Ølentusiasters festival i dag og i morgen.
Når præsten Lotte Blicher Mørk låser sig ind på sit kontor på Rigshospitalets hektiske stueetage om morgenen, kender hun ikke arbejdsdagens indhold.Hospitalspersonalet tilkalder hende, hvis en patient eller pårørende har brug for at møde præsten.»Om lidt kan de ringe fra neurokirurgisk og spørge: "Vil du komme og tale med en familie. Der skal slukkes for en respirator, fordi patienten er erklæret hjernedød." Jeg ved ikke, hvem de pårørende er, eller hvor mange de er. Som præst kommer jeg med noget, men først i selve mødet med familien finder jeg ud af, hvad vi skal sammen,« siger hun.På vej til patienten runder hun Rigshospitalets kirke.»Her beder jeg en bøn om, at jeg kan slippe kontrollen og hengive mig til situationen. Jeg skal ikke fokusere på at bringe de pårørende et bestemt sted. Jeg skal bare være der.« I de traumatiske situationer taler hun med de pårørende om det menneske, der er gået bort, og dets betydning.»Vi sætter ord på kærligheden, der er så stærk og gør så ondt, når den maner sig ud i sorg over den mistede.Herefter foreslår jeg et lille ritual - også selv om folk er kirkefremmede og aldrig har talt med en præst før. Det kan være en bøn, et ord, eller jeg kan lyse velsignelsen ved at lægge en hånd på den døende.« Ritualet er ikke mystisk, men menneskeligt, understreger hun.»Al den kærlighed, de pårørende har i sig, manifesteres i ritualet. Det går direkte i følelserne. Derfor fylder ritualer meget i min funktion her i huset.« Bøn og velsignelse bruger hun også, når hun taler med syge patienter.»Min samtale med en indlagt på f. eks. kræftafdelingen kan sagtens slutte med en bøn over de temaer, vi har berørt. Det, patienten er taknemmelig eller bange for. Det, vedkommende søger styrke til at overkomme.På den måde sættes menneskets liv ind i en større fortælling.Livsmod og afmægtighedI 12 år har Rigshospitalet været ramme om Lotte Blicher Mørks arbejde. Forinden var hun ansat tre år på Bispebjerg Hospital. Præstekaldet følte hun tidligt i sit liv. »Jeg blev som barn indlagt og konfronteret med den afmagt, der er i at være syg. Jeg bad og funderede over, om der mon er en gud, når det gør ondt. Som rask erkendte jeg, at det går an at være afmægtig en periode -og at livsmodet kan eksistere sammen med afmægtigheden.« Hun læste teologi på Københavns Universitet og blev i studietiden draget af den direkte kontakt med mennesker.»Jeg var nysgerrig på folk, og sjælesorg tiltalte mig.Samtidig fandt jeg ud af, at jeg kan holde ud at stå midt i det akutte og kritiske: Jeg kan tåle at se blod, operationer, opkast og lugte til brandsår. Og jeg kan gå ind i magtesløshedens rum sammen med patienter og pårørende.« Hos de syge, hun taler med på hospitalet, fylder fortvivlelse meget.»Det er et menneskeligt vilkår, at vi vil finde årsager til alt. Lægevidenskaben kan give nogle svar - men ikke alle. Så søger folk ind imellem forklaring i det religiøse.« Døden er ikke afslutningen Hun oplever, at mange sammensætter deres gudsforståelse ved at håndplukke det positive fra kristendommen.Det giver udfordringer.»Vi tager det fra religionen, vi kan bruge: Næstekærlighed og evigt liv kan vi forholde os til. Men dom, synd og skyld skubber vi væk. Den selektering kan fungere, mens vi har medvind i livet. Men når man bliver alvorligt syg eller mister, rives ens fundament i stykker, og det hjemmestrikkede gudsbillede krakelerer." Her hjælper det at tænke sig selv ind i påskens store fortælling, påminder præsten.»Vi skal alle dø ligesom Jesus. Herpå er der opstandelsen, som i min optik er det allervigtigste. Det handler om at tro på, at der er noget på trods af døden - døden får ikke det sidste ord.« Lotte Blicher Mørk, hospitalspræst, Rigshospitalet, København.navne@jp.dk Jeg kan tåle at se blod, operationer, opkast og lugte til brandsår. Og jeg kan gå ind i magtesløshedens rum sammen med patienter og pårørende.Lotte Blicher Mørk præst på Rigshospitalet.Fakta: BLÅ BOG Lotte Blicher MørkFødt 1973 i Odense.Uddannet cand. theol. i 2002.Har siden 2005 været præst på Rigshospitalet.Udgav i 2016 bogen "På en måde skal vi dø".Bor på Vesterbro med sin mand og parrets datter.
Sjælesørger: Ved at udfolde påskens fortælling om Jesu død og opstandelse prøver Rigshospitalets præst, Lotte Blicher Mørk, at give døende og pårørende et håb midt i sorgen.
Forleden blev min steddatter femten år. Jeg har kendt hende, siden hun var syv, og i alle de år har hun af og til spurgt, hvorfor hverken hendes far eller jeg kørte med cykelhjelm, når vi nu insisterede på, at hun skulle huske den, hver eneste gang hun cyklede? Jeg har mumlet et eller andet uforståeligt, som ikke gav mening, fordi det jo ikke giver mening ikke at opføre sig fornuftigt og passe på sin hjerne. Jeg ved det godt, det hele. At man så hurtigt kan ligge der på cykelstien med hovedet i asfalten, hul i hovedet og en hjerne, der er rystet rundt, og som ikke rigtigt fungerer.Jeg har en kollega, der i årevis brugte solbriller efter en hjernerystelse, bekendte, der er sygemeldte i måneder, og i mit yogacenter møder jeg jævnligt deltagere fra de hold, som de laver for hjernerystede, der alle er hårdt mærkede af, at de har slået hovedet. Jeg kommer hjem og fortæller min mand om hende, der bliver så udmattet af at spise morgenmad, at hun må gå i seng igen, og om dem, der er sygemeldte halve og hele år. Og så cyklede jeg gennem byen uden cykelhjelm, morgen efter morgen, mens trafikken gled forbi mig, og jeg kørte slalom udenom åbne bildøre, turister, der ikke ser sig for, børn på vej i skole, huller i asfalten og min egen uopmærksomhed, når noget i et vindue fangede mit blik. Det går jo nok, tænkte jeg, det har det jo gjort så mange år.Indtil min steddatter, nu ældre og klogere, ikke bare spurgte, hvorfor vi ikke kørte med cykelhjelm, men også fik forklaret os, hvor dumt hun syntes, det var.Og jeg løb tør for kloge svar og dumme undskyldinger og kunne kun sige »Det skal jeg nok.« »Hvornår?« sagde hun, og jeg sagde »Snart«, og hun sagde »Hvornår?«, og jeg tænkte, at hun ville blive en god journalist, og så købte jeg mig lidt tid ved at sige, at jeg ville købe den før hendes fødselsdag.Men fordi jeg kender mig selv og min egen dovenskab, lavede jeg den aftale med hende, at havde jeg ikke købt cykelhjelmen før den dag, skulle hun have 5.000 kroner.Det er en kopi af den aftale, min mor engang lavede med min far, der altid insisterede på, at han da sagtens kunne lade være med at ryge i et år. Fint, sagde hun - hvis han ikke kunne, skulle han betale hvert af os børn 5.000 kroner, og vi sad alle fem og heppede et helt år, men han faldt ikke i.»Der er ikke noget at betænke sig på. Det kan så hurtigt gå galt,« sagde min bekendte, der har været akutbilslæge i mange år, og hendes ord var det allersidste puf, der fik mig af sted.Så sidste mandag, dagen før fødselsdagen, stod jeg hos den lokale cykelhandler tyve minutter før lukketid og købte den mindst grimme sorte hjelm, de havde, som passede til mit kæmpestore hoved, og jeg tog den på samme aften, da jeg cyklede for at mødes med en veninde på Jah Izakaya på Vesterbro. Og næste morgen, da jeg cyklede på arbejde.Jeg løb tør for kloge svar og dumme undskyldinger og kunne kun sige »Det skal jeg nok.« »Hvornår?« sagde hun, og jeg sagde »Snart«, og hun sagde »Hvornår?«, og jeg tænkte, at hun ville blive en god journalist.

NYBYGGERI De sædvanlige glædesskrig fra hurtigkørende rutsjebaner i Tivoli er afløst af lyden af el-værktøj og byggepladssnak.Et nyt publikumsvenligt hjørne er i fuld gang med at blive opført på adressen Vesterbrogade og Bernstorffsgade i København.Entreprenørvirksomheden Hoffmann A/ S meldte i sidste uge råhuset på det nye Tivolihjørne klar til næste etape.Nu handler det om at trække rør til øl og kabler til el, før facadebeklædning, restaurantudstyr, hotelværelser og toiletter - samt ikke mindst de store panoramaruder kommer på.Forene haven og byenKort fortalt er det planen, at Tivolihjørnet igen skal forene Tivoli og byen, og, ifølge projektchef i Tivoli, Marie Therese Collet, give den gamle have et ansigt ud mod Vesterbro.- Vi har en stram tidsplan og til november skal det være færdigt. Så der bliver knoklet igennem, siger hun, da Licitationen -Byggeriets Dagblad er på smugkig på en byggeplads, der stiller helt særlige krav til logistik.- Vi har ikke haft meget plads på byggefeltet og på byggepladsen. Det har stillet helt særlige krav til logistikken, fortæller projektchef hos Hoffmann A/ S, Henrik Diepgen.Han tilføjer, at der hverken har været meget plads til leverancerne og til affaldet: - Alt, hvad der blev kørt ind på en begrænsede plads, skulle bruges med det samme.Og vi har heller ikke haft plads til affaldscontainere herinde.Så alt er blevet bortskaffet i mindre portioner -og med det samme, siger han.Et bredere fortovHen over sommeren forventer de to projektledere, at meget vil blive forandret, frem mod færdiggørelsen i november.Fortovet langs Bernstorffsgade bliver bredere og der kommer træer langs cykelstien.- Der bliver mere plads til liv i området. Tivoli Hjørnet får indgang fra både gaden og fra Tivoli og stueetage er trukket lidt tilbage, så der bliver et bredere fortov end i dag, siger Marie Therese Collet.Mod Bernstorffsgade har bygningen " en bugtende glasfacade, der giver lethed og åbenhed. Ind mod Tivoli fremstår bygningen i sten med mange terrasser og hængende haver, så den passer til Tivolis skala og de eksisterende materialer", som den verdensberømte forlystelseshave skriver på sin hjemmeside.Lang s Bernstorffsgade åbner Tivoli Food Hall, som man kender det fra andre storbyer. Nogle af byens bedste spisesteder får hjemme her, sammen med nye madkoncepter i København.Marie Theres Collet kan tilføje, at der øverst på bygningen kommer et grønt anlæg.Bygningen får solceller og energirigtigt glas. Og foran bygningen på Tivoli-siden etableres et ny haveanlæg med opholdsområder.Arkitekter kendt for Louvre Det er det amerikanske arkitektfirma Pei Cobb Freed &amp; Partners, der er valgt til opgaven " på grund af tegnestuens evne til og erfaring med at forstå at designe i særligt følsomme omgivelser, hvor historie og traditioner spiller en afgørende rolle", som Tivoli selv skriver.- Arkitekterne er valgt, fordi de er vant til at projektere på steder, hvor der er mange hensyn at tage. Det er dem, der har lavet glaspyramiden ved Louvre i Paris. Igen det med at skulle lave noget nyt sammen med noget gammelt.Pyramiden blev udskældt i starten, men nu virker den fantastisk. Og når vi skal ind og røre ved vores højt elskede hovedindgang, så skulle vi også finde nogle, som vidste, hvad de har med at gøre, siger Marie Therese Collet.Vi har ikke haft meget plads på byggefeltet og på byggepladsen. Det har stillet helt særlige krav til logistikken Henrik Diepgen, projektchef, Hoffmann A/ S .Tivolihjørnets arkitekterSiden etableringen i 1955 har amerikanske Pei Cobb Freed &amp; Partners gennemført mere end 200 projekter i mere end 100 byer i hele verden.Blandt tegnestuens mest kendte bygninger er: John F. Kennedy Library, Boston Bank of China Tower i Hong Kong U. S. Bank Tower (tidligere Library Tower), Los Angeles Udvidelsen af Louvre Museet i Paris United States Holocaust Memorial Museum, Washington D. C.Tivoli HjørnetSamlet areal 6.000 kvm + 2.500 kvm kælder Heraf udgør hotel ca. 2.000 kvm Bygningen er ca. 17 meter høj på det højeste punkt Pris: et trecifret millionbeløb Kilde: tivoli.dk.
Ombygningen af Tivolihjørnet i København byder på pladsudfordringer for viderekomne. Det har stillet store krav til logistikken på byggepladsen. Rutinerede Hoffmann A/ S meldte i sidste uge råhuset klar til tiden.
Jeg mærker, det er weekend, når der skal ske noget, der ikke er hverdag. Jeg har to slags weekender; dem, hvor jeg har fri, og dem, hvor jeg skal arbejde.Begge kan noget særligt, men i mine friweekender er der en forventningens glæde i maven, når jeg tænker på, at jeg snart kan gå på weekend og kan se frem til noget sjovt. Jeg sørger for, at der skal ske noget skægt i alle weekender. Jeg er ikke som sådan dårlig til at holde helt fri, men jeg er altid parat til at arbejde ved at have min telefon på mig, tage den, hvis den ringer, og svare på emails. Det driver min mand Tomas til vanvid, for han har selv behov for at lægge alt det væk, når han har fri, men jeg elsker mit arbejde og at være i kontakt med omverdenen via sociale medier for eksempel.På den måde er mine arbejdsweekender også noget særligt, fordi jeg laver noget, jeg elsker. Det at sidde i et kontrolrum og sende tv til mange tusinde mennesker giver en utrolig glæde, som jeg også forbinder med weekender, fordi det ofte er i weekenden, DR sender store shows.Jeg vil gerne vågne udhvilet.Jeg kæmper lidt med et tankemylder, når jeg skal falde i søvn. For tiden er det i forhold til Melodi Grand Prix; har vi nu gjort det rigtigt, hvad hvis den eller den sang vinder, kan danskerne lide det? Nogle gange ville det være rart med en knap, hvor man kunne lukke hjernen ned og sove. Jeg sover bedst, når vi er i vores sommerhus i Rågeleje. Der er helt stille. Vi bor på Vesterbro i København, hvor der altid er en summen, og selvom jeg holder meget af at høre skraldemændene rasle rundt om morgenen og børnene, der skal i skole, er det virkelig dejligt at vågne til fuldstændig stilhed.I en weekend vil jeg have tid til avisen. Jeg ved ikke noget bedre end at vågne søndag morgen og gå ud og lave æg og kaffe og have tid til at kigge alle boligannoncer igennem.Vi har været ved at flytte de seneste 15 år, så vi flytter så at sige hver søndag morgen. Så kigger vi på huse og snakker om, hvordan det ville være at bo der, og nogle gange tager vi til åbent hus.Men vi går altid derfra med tanken om, at vores egen lejlighed er bedst.Jeg vil gerne have klaret alt det praktiske inden weekenden.Jeg kan først slappe helt af, når jeg ved, at alle pligter er væk. Det er en luksus ikke at skulle vaske tøj, gøre rent eller købe ind, når jeg har fri.Skal jeg holde et middagsselskab, kigger jeg typisk i take away-håndbogen. Vi holder alt for få middagsselskaber, men når vi gør det, gider jeg ikke stå hele dagen og lave mad. Jeg vil ikke stresse over, om kartoflerne nu er kogt nok, jeg vil hellere bruge tiden sammen med mine gæster. Vi har en vennegruppe på 10-12 venner, som vi altid ses med, og jeg har det bedst med, at vi bare kan komme, som vi er, og snakke.Jeg orker ikke udklædningsfester, der er ikke noget værre end at stå og skulle være en giraf eller til Grease-fest. Det er 100 gange sjovere at komme som sig selv og byde ind med det, man nu har lyst til.På en søndag tager vi tit på museum. Min mand er kunstner, så vi tager ofte til Louisiana eller Statens Museum for Kunst. Det gode ved Tomas er, at han er hurtig. Det er hurtigt ind og ud og så ned i caféen og have kaffe. Jeg kan godt lide at se på kunst, men jeg kan ikke bruge 100 år på at dvæle ved et værk. Vi flyver igennem et kunstmuseum! Skal jeg ud af huset, skal jeg altid bruge mindst en halv time på at lede efter tre ting: Nøgler, mobiltelefon og pung. Det er altid væk. Og det er vitterligt hver gang.Inden jeg går i seng, tjekker jeg kalenderen for den kommende uge. Det er et bevidst trick at kigge på, hvad jeg glæder mig til, for jo flere positive tanker, jeg kan have i hovedet, jo gladere et menneske bliver jeg. Jeg planlægger ikke vildt mange ting, men jeg elsker at falde i søvn, mens jeg tænker på de gode ting, jeg skal dagen efter.egebo@k.dk 
min weekend Når DR i morgen sender Dansk Melodi Grand Prix fra Herning, er det underholdningschef Jan Lagermand Lundme, der står i kontrolrummet og sørger for, at alt går, som det skal.
Georg A. Christiansen (1865-1948) var i 47 år ansat ved Det Kgl.Assistenshus, som det statslige pantelånerkontor i Nybrogade blev kaldt frem til lukningen i 1975. Ved siden af embedet og et mådeligt ægteskab skabte Georg i ubemærkethed et personligt vidnesbyrd om sit liv og sin dagligdag. Han efterlod en stor samling af dagbøger og scrapbøger med indlæg og skitser, breve, billeder, tegninger og malerier. På baggrund af dette materiale har etnologen og kulturhistorikeren Palle Ove Christiansen skrevet en lille - og smukt udfærdiget - bog om sin farfar og den hverdag, der fyldte samlingen op.Dagbøgerne og scrapbøgerne indeholder tørt refererende, nærmest overfladiske, skildringer, som Christiansen kalder Georgs »udvendige stil«. Men hvad der mangler af substans i teksterne, opvejes af de stemninger, der ligger i Georgs billeder. Et rørende eksempel er en lille tegning af den unge Georgs tilfældige møde med en kvinde, som han kendte godt og havde et godt øje til. I en prunkløs streg er mødet ved Holmens Bro gengivet som tegning i dagbogen med den lakoniske tekst: »Frøken Augusta Walther og Georg A.Christiansen i Passiar ved ' Børsbroen' Kl. 2 ¾.« Men Augusta ville ikke have ham - måske på grund af hans klumpfod og lidt for flegmatiske væsen. I stedet blev han nogle år senere gift med den gudfrygtige Wilhelmine, der var nært knyttet til Indre Mission og det sociale arbejde blandt de fattige på Vesterbro. Hun håbede på hans omvendelse. På Georgs 40-års fødselsdag i 1905 skrev hun i en lykønskning: »Kære lille far, lad det nu blive alvor med dit forhold til Herren. Giv Gud dit hjerte i det nye år.« Sådan blev det ikke. Georgs hjerte var placeret hos tegningerne og malerierne, som han selv kaldte sit livs kærlighed.Christiansens udgangspunkt er ikke et ønske om at riste farfaren en rune, men at nå frem til, hvordan hverdagen kan forstås.Det handler ikke om at finde den store historie i den lille eller omvendt. Af og til er det nærmest adskilte størrelser. Især når man kigger på en udvalgt eksponent for den lille historie om Georg og ser, at meget lidt af den store historie hverken optog eller betød noget som helst for ham. I Georgs samling findes ingen genspejling af de store begivenheder, samfundsudviklingen eller politiske milepæle. I det liv, som er gennemdokumenteret af Georg selv, er der eksempelvis ingen kommentarer til de to verdenskrige, der fandt sted i hans voksenliv og alderdom.Og mindre tildragelser som Georgs deltagelse i Højres grundlovsoptog i slutningen af 1800-tallet omtales blot som en forlystelse.Der er ingen politiske overvejelser. Sådan er det hele vejen igennem. Heller ikke de mere smertelige, personlige tildragelser beskrives i dagbøger. Faderens fallit, der fik store sociale konsekvenser for familien i Georgs ungdom, nævnes nærmest ikke. Det samme gælder moderens langvarige sygdom. Også hustruens dominerende og til tider diktatoriske opførsel og det deraf kommende misforhold til den yngste søn forbigås i tavshed.Heri ligger det særligt udfordrende ved materialet. Historikere og kulturforskere vil instinktivt forsøge at nedsænke den enkeltes vidnesbyrd i den historiske og samfundsmæssige kontekst, som »informanten« menes at høre hjemme i. Eller forsøge at udrede trådene i de sociale relationer, vedkommende var indspundet i. Men når nu der ikke er spor af den store historie i den lille - som i Georgs tilfælde - må man gøre noget andet.Man må lede efter grundtonen i dagligdagen.Den finder Christiansen i farfarens gemte menukort, sporvognsbilletter, dækblade fra cigarer, takkekort, i de små beskrivelser af de daglige gøremål i kolonihaven i Emdrup, men først og fremmest i de mange billeder, fotografier og skitser fra Georgs hånd. Og på den måde får alle disse nære ting og små oplevelser stemme og udtryk i Christiansens smukke bog.
Borgeren. En lille bog om de nære ting i en ukendt embedsmands liv viser, at tilværelsen ikke nødvendigvis kan forstås ud fra de store sammenhænge.
Forleden mødte jeg måske præst, debattør og ' 40 års-krisemands-kender' Marie Høgh, da jeg løb langs søerne. Hun sad i sin bil og lukkede udstødningsgas ud til mine astmaramte lunger og fik så ideen til en klumme om min 40 års krisetilstand.Og rigtigt, Marie. Jeg løber iført stramme tights, så alle kan se mine tynde ben. I den ene ende af mine tights ses løbesko i unge pang-farver.I den anden ligger desværre en cirka 360 graders blød, blævrende masse, der ikke forsvinder så let nu, hvor jeg er 40.JEG LØBER DOG hverken fra døden eller fanden, Marie. Måske udsættes døden lidt. Men jeg abonnerer ikke på din forklaring om, hvorfor jeg skal dø, men på lægens viden om, hvorfor jeg skal løbe. Men uanset hvad, så løber jeg. Jeg bider alt skam i mig og ifører mig stramt spandextøj og bliver derved en mand i krise.Men det er endnu værre, Marie.Jeg er begyndt til hot, hipstersmart yoga. Der er jeg iført en helt sort undertrøje, så den før omtalte blævrende tingest på maven bliver skjult. Du ved, sort slanker. Det gør min 40 års-krise mere overskuelig.Og mit mål bliver nemmere at opnå.For til yoga kan jeg møde kvinder.Det er derfor, jeg dyrker yoga. Ikke fordi det styrker kroppen.Det skyldes alene krisen og selvrealisering.Jeg håber, yoga bliver min redning.MEN TILBAGE TIL min krise. Jeg har hverken kone eller kæreste, jeg kan løbe fra. Jeg har haftkærester, men vi ' løb' fra hinanden.Jeg har ingen børn, så jeg har aldrig skiftet bleer. Jeg har måske stået sammen med andre krisemænd (og kvinder) på Riesen på Vesterbro, hørt David Bowie, drukket gin og tonics' og sommetider fundet en kæreste.Men pludselig var jeg 40 år.Drømmen om bornholmerferien med kone og to børn er udsat på ubestemt tid. Men hey, drømmens indhold kan jo også være forkert? Måske ender jeg der, du forudser, Med en kvinde på 25, der får mig til at føle mig klog. For mænd på 40 vil jo kun føle sig kloge, attraktive og erobre unge naive kvinder. Ikke andet, vel? MEN TÆNK, HVIS hende på 25 faktisk er klogere end mig og ikke går op tynde ben i løbetights eller ' old school'-idealer. Tænk, hvis hun både vil løbe, læse bøger og drikke vin om fredagen, mens vi kigger hinanden dybt i øjnene. Tænk, hvis en kvinde på 25 ikke bare er naiv og dum. Vild tanke i 2018, ikke? Måske er min fremtidige kæreste ikke 25 men 45. Hvem ved? MEN DU HAR ret. Der er mange, der flygter fra forpligtelserne. Der er rastløsheden, både hos mig og andre. Den rastløshed og flugt er interessant at beskæftige sig med.Lad os gøre det uden at udråbe en kollektiv krisetilstand blandt mænd på 40 og uden at fortælle andre, hvordan de skal leve livet.Vi er så heldige, at vi kan realisere os selv. Vi behøver ikke at leve efter traditionelle konstruerede normer.Mænd (og kvinder) kan løbe en tur, læse en bog og lave maden hjemme.Enten alene eller som en del af et par. Intet af det er forkert. Heldigvis.Måske er vi ikke krisemænd, os på 40 i løbetøj, måske vil vi bare ikke dø af livstilssygdomme, måske er min pointe her, at der er så mange ' måske'er', som kunne forklare mænds eventuelle deroute.Du vælger blot den nemmeste, som andre før dig - løbemanden med tynde ben, der bare må tage sig sammen, så han kan efterleve din idé om det gode liv. Jeg tager mig sammen på en anden måde end dig. Derfor er jeg i krise, ifølge dig.'' For til yoga kan jeg møde kvinder. Det er derfor, jeg dyrker yoga.Ikke fordi det styrker kroppen Siddik Lausten, 40 år, debattør og gymnasielærer, København.
KLUMME Jeg er en af de mænd, som debattør og præst Marie Høgh har set løbe rundt om søerne i København i unge fang-farvede løbesko .
En toværelseslejlighed passer fint som bolig til én person. Men det begynder at knibe med pladsen, når samme toværelses også skal fungere som kontor for to tøjfirmaer og være showroom for flere tøj-, taske-og pudekollektioner.Det er realiteten hjemme hos Anna Waller Andrés, der, udover sit arbejde som sygeplejerske, ejer firmaerne Pura Utz og Pechuga Tees.»Heldigvis er det smukke, farverige sager jeg sælger og ikke vaskemaskiner, så for mig er det kun rart at være omgivet af mit arbejde døgnet rundt,« fortæller Anna Waller Andrés.Lige så snart, hun har fri fra hospitalet, går hvert ledigt øjeblik med tøjfirmaerne. Det ældste og største er Pura Utz, der på spansk og mayaindiansk betyder ' helt fantastisk' og ' ren kvalitet'. Ord, der beskriver de følelser, som ramte Anna, da hun tilbage i 2013 fandt på, at hun ville lave bæredygtig mode ved at benytte sig af mayaindianernes vævetalenter og designe tøj, puder og tasker produceret af væversker i Guatemalas højland for at skabe udvikling og vækst. Et sted i verden, som Anna har rejst til mange gange, siden hun var barn, hvilket betyder, at hun i dag taler flydende spansk og kan kommunikere med de omkring 100 kvinder, der arbejder med at væve i Pura Utz-regi. Jakker, tasker, bukser og puder væves efter en mere end 2.000 år gammel teknik, hvor kvinderne væver og broderer på samme tid, hvilket gør håndværket ekstra detaljeret og holdbart.»Det føles godt at være med til at støtte, at de her kvinder holder en stolt håndværkstradition i hævd. Et håndværk, der er gået tabt blandt mange mayaindianere, men som i Guatemalas højland stadig står stærkt,« fortæller Anna Waller Andrés.Hendes store udfordring er, at alle Pura Utz vævede produkter er pebrede i prisen, fordi alt er håndlavet og giver en lang, dyr produktionstid.Priserne betyder, at ordrerne ikke strømmer ind. Derfor er ønsket en investor, der for alvor kan sætte skub i forretningsdelen og øge salgstallet og dermed også antallet af væversker i Guatemala.Farver er glæde»Bliver firmaet meget større kan det til gengæld godt være, at det bliver for svært at beholde kontor og showroom i privaten,« siger Anna og tilføjer, at hun dog har svært ved at forestille sig boligen uden de farverige tekstiler i stuen og soveværelset, fordi de skaber en energisk og glad stemning i boligen: »Jeg elsker farver. Især i vinterhalvåret med mørke og regn er det ekstra vigtigt med mange og gerne stærke farver, som jeg tror sætter en kemisk proces i gang i min hjerne, så der frigives glade tanker.« Dog er der ikke farver alle vegne. Tøj og tilbehør hænger og står i klynger, der er afstemt rent farvemæssigt for at give et roligt overordnet udtryk.»Et andet trick til at gøre en bolig rar at være i, er simpelthen at holde orden. Man kan sagtens have mange ting, men det kræver, at der konstant er ryddet op, for ellers giver selv de lækreste ting mere visuel stress end nydelse,« siger Anna Waller Andrés.Hvordan bruger du planter?Fakta: Fakta om boligenHvem: Anna Waller Andrés, ejer tøjmærkerne Pura Utz og Pechuga Tees. Arbejder ved siden af som sygeplejerske. Se mere på Purautz.com og Pechugatees.com Hvad: 58 kvm lejlighed med altan Hvor: Vesterbro.3 hurtige om min indretningHvordan vil du beskrive din stil? »Jeg elsker farver, skæve dimser og ting med betydning. Den grå, sorte og hvide skandinaviske stil er flot, men jeg bliver bare gladere af at være omgivet af farver.« Hvad er den røde tråd i din indretning? »Stort set alle mine møbler er købt brugt. Jeg kan godt lide tanken om at reparere gamle ting og give dem nyt liv. Hver gang jeg køber noget brugt, er det som at få et smykkeskrin fuld af historier.« »Jeg har flere planter i hvert rum. Udover at være smukke, så er det vildt, hvordan planter kan visne og næsten dø helt ud, og hvis du så planter dem om og viser omsorg, blomstrer de op igen. En inspirerende parallel til os mennesker.«.Tre tip til indretningenFrigør gulvplads Få så mange ting som muligt væk fra gulvfladerne og op at hænge, hvis du ikke har så meget plads i dit hjem. Jo mere gulvplads, des større vil dit hjem syne.Hav mobile møbler Bor du småt, så tænk i multifunktionelle og mobile møbler. Mit spisebord er også mit kontorbord, mine reoler er på hjul og kan køres væk, hvis jeg har mange gæster, ligesom jeg har stabelbare taburetter, der både kan fungere som borde og ekstra stole.Gruppér dine ting Har du mange ting, så stil dem gruppevis og gerne afstemt farvemæssigt. Det giver et ryddeligt udtryk, som samtidig er æstetisk fint at se på.
I en toværelses Vesterbrolejlighed mestrer Anna Waller Andrés at integrere kontor i sin private bolig takket være snedige løsninger og farvegrupperinger.
Han kunne umuligt have husket forkert. Det var bestemt ved DGI-byen på Vesterbro i København, at den belgiske buschauffør en tirsdag aften sidst i august havde stillet sin bus, inden han derefter parkerede sig selv på Scandic Hotel. De sidste gæster havde han kørt fra Stockholm til Kalmar, og København var sådan set bare et pitstop på vejen, inden turen gik hjem til West-Vlaamse i Belgien. Men morgenen efter, da chaufføren kom til busholdepladserne ved DGI-byen, var bussen væk. Hvem tager dog en bus? 46 dage efter det mystiske forsvindingsnummer kunne Københavns Politi søndag fortælle, at man lørdag havde fundet bussen i en stor lagerbygning ved Kvistgård, tæt på Helsingør.En 60-årig mand af serbisk oprindelse er anholdt på sin bopæl i Valby og sigtet for organiseret tyveri. Det er politiets overbevisning, at han arbejder sammen med andre.»Vi har vidst i et stykke tid, hvor bussen var.Det var først lørdag, vi kunne slå til og anholde manden. Det er der nogle årsager til, som jeg ikke kan komme ind på af hensyn til den videre efterforskning. Men han er ikke den eneste, så vi leder efter flere gerningsmænd,« siger politiinspektør ved Københavns Politi Torben Svarrer.Via Europol har andre landes politimyndigheder hjulpet med at efterforske sagen. Under det arbejde har man også talt med bussens belgiske ejer, Piet Desmet fra firmaet Mandel Car.Han har sammen med sin chauffør fortalt politiet om bussens særlige kendetegn, som eksempelvis de velkendte Mercedes-stjerner, der er broderet ind i sædernes nakkestøtter. Politiet har også fået en nøje beskrivelse af, hvor stenslag har lavet ridser på forruden, ligesom man har udstyret efterforskerne med billeder af bussen. For umiddelbart var bussen, da den blev stjålet, sin helt egen. På siderne har den belgiske kunstner Sylwain nemlig tegnet en gammel rød rutebil. Men den tegning er for længst forsvundet, forudser Piet Desmet. Der skal nemlig ikke mere end en halv times varme fra en hårtørrer til, før bussen ligner en anonym hvid Mercedes bus. Politiet oplyser, at der er foretaget ændringer på bussens udseende.Kan bruges til terrorDet sker ikke så tit, at en bus bare uden videre forsvinder. Og hos Københavns Politi følte man sig også nødsaget til at lave en efterlysning, for der var sårbare mål i hovedstaden sidst i august.Da bussen forsvandt natten til den 30. august havde tusinder af københavnere i to dage okset gennem Fælledparken til motionsløbet DHL-stafetten. Den begivenhed fortsatte i yderligere tre dage. DHL-staffetten var en af årsagerne til, at Københavns Politi på blandt andet Twitter lavede en opsigtsvækkende efterlysning af bussen: »Københavns Politi har ikke indikationer på, at der er tale om andet end et simpelt brugstyveri af et køretøj. Men med det seneste års begivenheder i Europa in mente, vil vi naturligvis gerne have lokaliseret bussen snarest.« De begivenheder, ordensmagten refererede til, var terrorangrebene i først Nice, så Berlin og endelig Stockholm. De viste, at store motoriserede køretøjer kan misbruges som dødelige våben i hænderne på de forkerte.Det er forbløffende let at stjæle en bus. Med en skruetrækker kan man bryde låsen op, og listige tyve med det rette udstyr ved også, hvilke busser de skal gå efter. Nye busser har ofte et såkaldt track-and tracesystem, så de kan findes igen. Hos Mandel Car er et sådant system bundet op på bussens mobile wifi-anlæg, men da de svenske gæster ikke havde efterspurgt internet, var bussen kørt fra Belgien uden wifi. Med en særlig måler kan man udefra afgøre, om en bus har en aktiv GPS-sender, og Piet Desmet er ikke i tvivl om, at hans bus er screenet for netop dette, inden den blev stjålet.Københavns Politi kan ikke på nuværende tidspunkt kommentere de tekniske beviser i sagen.Den stjålne bus har en værdi af cirka 150.000 euro (godt 1,1 mio. kr.), fortæller Piet Detmet.Han og hans forsikringsselskab er naturligvis glade for, at bussen nu er fundet. Piet Detmet har dog endnu til gode at høre fra Københavns Politi, så det er Berlingske, der overbringer ham beskeden: »Selvfølgelig er jeg glad, men jeg er lidt forsigtig, indtil jeg har hørt fra politiet. Jeg er spændt på at se, hvor meget der er ændret på bussens udseende.«.meda@berlingske.dk 
dage var en belgisk bus forsvundet i Nordsjælland. Lørdag slog politiet til mod en herboende serbisk mand, der nu er sigtet for organiseret tyveri. Han handlede ikke alene, mener politiet.
Jeg undgår gerne debatter om forældreskab.Der er så mange regler, ord og bekymringer. Vi skal stimulere de små med børnebogsklassikere og gamle Disney-tegnefilm, der per definition er lidt finere end nye Disney-film. Vi skal målrettet arbejde på at udvide de stores ordforråd og køre dem til fritidsaktiviteter, der gør dem bedre til bold og dans. Men måske har børnene også godt af at indgå i en sammenhæng, hvor samværet sker på de voksnes præmisser.Jeg oplever tit det modsatte. Middagsselskaber, hvor alt går op i, om Elvira hellere vil se tegnefilm end spise middag, og hvor hendes velmenende forældre ender med at løbe spidsrod mellem fjernsynet og den ovnstegte kylling, når den fire-årige alligevel gerne vil have mad. Hvis det altså serveres i sofaen. Og mor sidder ved siden af. Eller tænk på de bilture, hvor ungerne pakkes ind i iPads og iPhones, fordi der skal køres fra Valby til Vesterbro. Hør nu her: Det er jo ikke synd for børnene at være med på bagsædet eller deltage i en middag, hvor de voksne har en sammenhængende samtale.Gu' er det da kedeligt at lytte til klimaproblematikker, når man er otte år gammel, men måske er det faktisk helt okay at kede sig.For nylig lavede jeg et interview med Henning Jensen i garderoben på Det Kongelige Teater. Af praktiske årsager måtte samtalen finde sted sent om eftermiddagen, så jeg tog min datter med. Vi pakkede en taske med Anders And, jeg fortalte hende lidt om teatret, og så tog vi af sted. Jensen gav selvfølgelig hånd til os begge, og Ellen satte sig ned - og lyttede. Og ventede.Halvanden time, mine damer og herrer.Hvor ofte sker det lige, at otteårige får mulighed for at sidde og kigge ud i luften, eller i dette tilfælde ud over Københavns inderhavn, så længe? Svaret ligger lige for.Alt for sjældent. I vores gode hjerter er vi nemlig så bange for at kede børnene, at vi giver dem alt for mange tilbud og alt for meget opmærksomhed. Ironisk nok ender det jo tit med at skabe en distance. Et godt forhold kræver noget af begge parter, og ligesom børnene har krav på at vide, at jeg interesserer mig for dem, forventer jeg også, at de kan vente til det bliver deres tur, og at de kan deltage i arrangementer, der ikke umiddelbart interesserer dem. Det udvider deres horisont og gør dem i stand til at indgå i en sammenhæng, hvor andre er i fokus.Er det i grunden ikke ret vigtigt at lære? Ser man på nutidens Facebook-debatter, kunne man tro, at en del voksne manglede den erfaring fra deres egen opvækst.Det giver masser af udfordringer. Helt klart. Min lille August på to år blev engang væk på Betty Nansens bagscene. Og Ellen har kedet sig bravt gennem et, indrømmet ret langt, »Danmark Læser« -arrangement.Men det har også give dem sjove oplevelser, som da en synligt rørt Matt Damon vuggede lille baby Ellen i søvn under et interview på Waldorf Astoria i New York. Eller da Henning Jensen myndigt og dybt sagde »Farvel, lille skat«, og barnet helt spontant kvitterede med at neje. Det vidste jeg slet ikke, at hun kunne.»Gu' er det da kedeligt at lytte til klima-problematikker, når man er otte år gammel, men måske er det faktisk helt okay at kede sig.«.

Det kunne have været en scene i Janus Metz' spillefilm om Björn Borgs liv. Den 12-årige svenske dreng, der på magisk vis træder ind i sit barndomsværelse som voksen. Men det er en scene fra virkeligheden, der fandt sted i Göteborg sidste år.Den dag filminstruktør Janus Metz mødte Björn Borg første gang.Metz var på det tidspunkt i fuld gang med at optage filmen og havde fået Borgs søn Leo Borg på rollelisten som sin egen far som dreng. Og tennislegendens søn skulle vise sig at blive åbningen til Borgs medvirken på sidelinjen.»Da vi optog i Göteborg, kom Björn ned med sin hustru Patricia, og jeg inviterede ham ud på optagelserne, og det viste sig at falde sammen med de dage, hvor vi optog nogle scener fra hans barndomshjem,« siger Janus Metz, der fortæller, at han sammen med filmholdet havde lavet en total rekonstruktion af Björn Borgs barndomshjem og hans værelse, præcis som det så ud, dengang han voksede op.»Så Björn gik nærmest lige ind i portalen til sin egen fortid og var simpelthen ikke til at hive væk fra sættet igen,« fortæller Janus Metz, der havde genskabt Borgs drengeværelse med de samme slags plakater på væggene, det samme legetøj og tapet på væggene, helt ned til detaljer som hans sengebordslampe og sengetæppe.Viste Borg råoptagelser»På den måde gik det op for ham, at vi arbejdede yderst seriøst med filmen, og samtidig kunne han godt se, at hans søn var glad for at være med,« siger Janus Metz og fortæller, at fra den dag steg Björn Borg på projektet.»Der var ting, jeg meget gerne ville have bekræftet, for eksempel ville jeg godt vide, om den måde, vi skildrede nogle af oplevelserne i hans barndom på, var præcist nok beskrevet. Så dagen efter viste jeg ham en masse af vores råoptagelser,« siger instruktøren, der manglede at få endeligt veri-ficeret, om drengen, der senere blev kendt som det iskolde, fokuserede sportsgeni med tilnavnet Ice Borg, havde været uregerlig og smidt med sin ketsjer i de tidlige år.Den samme opførsel, som Borgs ærkefjende John McEnroe senere blev berømt og berygtet for i kampene mod blandt andet Björn Borg.OCD-lignende ritualer og rutiner»Jeg ville godt vide, om de vredesudbrud, han havde haftpå banen som dreng, var korrekte, og da han så vores optagelser, bekræftede han med et stort grin, at det var præcis sådan, det var. At han var blevet smidt ud af sin klub som dreng, og at de var sure på ham dengang. Så det var fedt for mig, at jeg på den måde kunne lave en lakmusprøve med Björn (Borg),« siger Janus Metz, der efterfølgende satte sig ned med Borg og havde flere samtaler med ham om hans liv og karriere: »Bl. a. fik jeg helt styr på den måde han arbejdede med at koncentrere sig på. De nærmest OCD-lignende ritualer og rutiner, han dyrkede op til de store kampe. Den måde han i den grad disciplinerede sig selv på, så han kunne have fokus på ' én bold ad gangen', som hans træner sagde,« fortæller den danske instruktør, der rent faktisk debuterer som spillefilminstruktør med filmen, der har fået flotte anmeldelser i branchebladene Variety og Hollywood Reporter.»Jeg har arbejdet sindssygt hårdt på det her projekt de seneste to år og aflyst alle ferier. Så nu skal jeg lige tilbage til ' basen',« siger Metz og refererer til sin familie: Hustruen, antropolog og instruktør Sine Plambech samt deres børn.Men han er allerede i gang med sit næste dokumentarprojekt, som er en fortsættelse af hans første dokumentar ' Fra Thailand til Thy': »Vi er ved at lave en fortsættelse af den første dokumentar, der bliver til to nye timer på DR, hvor vi har fulgt de samme karakterer gennem ti år,« siger Metz, der også ligger i møder og forhandlinger om forskellige film og tv-serier. Både danske, svenske og internationale.»Det betyder ikke så meget for mig, om det bliver en lavbudgetfilm på Fyn eller et kæmpe stort projekt i USA til mange millioner. Jeg vil bare lave den film, som jeg selv synes er bedst, og hvor jeg har så stor integritet som muligt. Hellere en lille, god dansk film, end en halvslatten Hollywood-film.«.kse@bt.dk Fakta: JANUS METZGift: Med antropolog og dokumentar-instruktør Sine Plambech siden 2008 Børn: Ella på fem samt Sine Plambechs børn, Julius og Carl Bopæl: Vesterbro, København.Udvalgt film og tv: Dokumentarerne ' Fra Thailand til Thy' og ' Fra Thy til Thailand' (2008).Dokumentaren ' Armadillo' (2010).HBO-serien ' True Detective', instruktør af afsnittet ' Maybe Tomorrow' i 2014.Spillefilmen ' Borg' (2017).Priser: Bodil og Robert i 2011, for ' Armadillo'. Samt den internationale kritikerpris i Cannes 2010 for samme film.
INTERVIEW Björn Borg skulle ikke have været direkte involveret i Janus Metz' film. Men det endte med, at tennislegenden genoplivede sin egen barndom under filmoptagelserne.
Omsider er der hjælp på vej til de mange boligløse studerende i København.Teknik-og miljøborgmester Morten Kabell fra Enhedslisten har bedt sin forvaltning åbne op for, at der kan bygges midlertidige ungdomsboligprojekter i de områder af byen, hvor der ikke foreløbig er en plan for byudviklingen.Derfor kan unge københavnere snart få mulighed for at flytte ind i en containerlejlighed på for eksempel Refshaleøen, der er blandt såkaldte perspektivområder, hvor midlertidige boliger må opføres.»Den første ansøgning er kommet. Den bliver behandlet i forvaltningen i de her dage, og hvis alt er, som det skal være, får vedkommende en tilladelse, og så kan man bygge. Det vil ske inden for 3-4 uger, hvis forarbejdet i ansøgningen er i orden«, siger Morten Kabell.Socialdemokrater i både Borgerrepræsentationen og Folketinget har efterlyst handling fra teknik-og miljøborgmesteren, siden man i juni vedtog en ny planlov, der giver mulighed for at opføre midlertidige boliger i ikke-byudviklede områder.Derfor glæder det partiets boligordfører i Folketinget, Kaare Dybvad, at der nu skrides til handling.»Det er tegn på politisk lederskab, at Morten Kabell tager fat i sin administration og beder dem om at rette ind i forhold til det, som et flertal i borgerrepræsentationen gerne vil have«, siger han.Borgmesteren har luftet bekymringer over, at planloven ikke giver mulighed for at bygge så mange midlertidige boliger og lade dem ligge så længe, som det er nødvendigt, hvis projektet skal være rentabelt.»Jeg er hæmmet af det faktum, at jeg er nødt til at følge loven. Som kommune kan vi jo ikke bare gå ud og gøre noget, der er ulovligt,« siger han.Men nu har Morten Kabell besluttet sig for alligevel at gå i gang med at uddele tilladelser.For god ordens skyld har han bedt den socialdemokratiske ordfører om at spørge erhvervsminister Brian Mikkelsen, om Københavns Kommunes byggeplaner strider mod loven.»Erhvervsministeriet har tidligere sagt, at der ikke er nogen problemer i forhold til det, der er beskrevet, men nu får vi det så på skrift«, siger Kaare Dybvad til den opgave.Nu, hvor projektet har fået grønt lys, kan de forskellige aktører, der er interesserede i opgaven, se frem til svar på byggeansøgninger.Frederik Noltenius Busck, der er medstifter af firmaet CPH Village, er blandt dem, der venter i spænding. Han fortæller, at CPH Village kan gå i gang med byggeriet, så snart de får en godkendelse fra forvaltningen.Det betyder, at der kan flytte 15-20 unge ind allerede 1. november. I februar 2018 vil der stå en færdig containerby med 175 boliger på Refshaleøen, hvis alt går efter hans planer.»Vi vil bygge 2.000 studieboliger i København inden år 2020«, siger iværksætteren.Prisen skal være på maksimalt 4.000 kroner om måneden for en lejlighed i en container, hvor man har eget køkken, men deler bad og toilet med sin nabo.Containerne skal kunne rykkes til nye bydele, når det er blevet tid til at byudvikle Refshaleøen.»Det er containere, som har været rundt på verdenshavene i 14-17 år, som vi giver nyt liv og bygger en moderne bolig ud af. Alt kan skilles ad, samles igen og genbruges«, siger Frederik Noltenius Busck.København har ifølge CPH Village fem perspektivområder, hvor man kan opføre containerbyer. Det drejer sig om Refshaleøen, Nordhavn, Kløvermarken på Amager, Godsbanen ved det gamle banelegeme på Vesterbro og endelig Sydhavnen.Morten Kabell er åben over for at opskalere projektet med midlertidige boliger.»Det er i bund og grund bare et spørgsmål om, hvorvidt der kommer ansøgninger«, siger han, men understreger dog, at de midlertidige boliger ikke skal opføres på bekostning af permanente ungdomsboliger.»Det er klart, at i løbet af de ti år skulle der også gerne bygges rigtig mange faste ungdomsboliger. Det ligger i hvert fald både i vores kommuneplaner og i lokalplanen.Og om ikke andet, så kan man flytte de midlertidige boliger længere ud i de perspektivområder, der findes på det tidspunkt«, siger han.emilie.mork@pol.dk .Vi vil bygge 2.000 studieboliger iKøbenhavn inden år 2020 Frederik Noltenius Busck, medstifter af firmaet CPH Village.Fakta: ET METALHJEM Sådan bor manDen containerby, CPH Village vil bygge, består af moduler med to containere ved siden af hinanden og to containere lagt ovenpå. I sådan en konstellation er der plads til otte beboere.Hver container er skåret igennem af en væg på langs, hvilket betyder, at hver bolig består af 20 kvadratmeter fordelt i et aflangt rum med eget køkken og en glasvæg for enden. Bad og toilet deles med naboen.Ifølge CHP Villages forslag, skal de små private arealer suppleres af et stort fælleshus, hvor de unge beboere kan møde hinanden og resten af lokalsamfundet.Kilde: cphvillage.com.
STUDIEBOLIGER Københavns teknik-og miljøborgmester, Morten Kabell, har bedt sin forvaltning åbne op for midlertidige boliger.
Hvor bor du? »Amager. Tæt på mit studie og tæt på vandet«. Hvad kendetegner dit kvarter? »Amager har noget anonymitet over sig.Der er mere luftigt, mens Indre By er tæt og komprimeret«. Hvorfor valgte du at bosætte dig i København? »Jeg flyttede hertil fra Paris for ti år siden, og det var egentlig lidt ved et tilfælde.Men jeg har sidenhen valgt at blive i København, for det er en meget attraktiv by at bo i. Den er nem at bevæge sig rundt i, og der er mange muligheder i kulturlivet«. Hvad kan du godt lide ved København? »Jeg kan lide, at København har et naturligt bredt kulturudbud. Der findes både et spillested som Mayhem, hvor der spilles undergrundsmusik, og mere polerede DR's Koncerthus, hvor August Rosenbaum, som jeg har lavet video til, for nylig spillede. Og så kan jeg godt lide, at der er kulturelle clash mellem mennesker fra forskellige kulturer. Selv om det kunne være mere blandet, er det bedre end i andre skandinaviske storbyer«. Hvor finder du inspiration i byen? »Der er ikke et bestemt sted, men jeg finder inspiration ved at have en simpel hverdag med så små stop som muligt: arbejde, drikke kaffe, tage hjem. Jeg har egentlig en ret kedelig hverdag«. Har du et stamsted i byen? »Jeg har ikke som sådan et stamsted, men jeg spiser så mange østers som muligt.Jeg spiser ofte på Fiskebaren i Kødbyen, fordi min ven Anders har den. Og så er der den japanske restaurant Jah Izakaya &amp; Sake Bar på Vesterbro, der laver nogle lækre friterede østers. De er ikke på menuen, men de kan lave det, hvis du spørger. Jeg går ikke på café, men får nogle gange en kaffe fra min ven Henrik Vibskovs kaffebar Den Plettede Gris på Papirøen«. Er der et sted i København, som fascinerer dig? »De store efterladte haller på Papirøen og Refshaleøen. Jeg fascineres af kæmpebombastiske ting«. Hvad er det grimmeste sted i byen? »Jeg er ikke glad for Hovedbanegården.Det er et hårdt og deprimerende sted, og der er mange udsatte mennesker. Misbrugere burde vi som samfund tage os bedre af, og Hovedbanegården er en påmindelse om, at der er noget i samfundet, som ikke fungerer«. Er der noget, du mangler i byen? »Jeg savner store tomme haller. Store restauranter.Alt er meget komprimeret i København med små, intime steder. Jeg synes, der er noget inspirerende ved noget stort og menneskebygget. Især bygninger, der nu står tomme. Det bliver en påmindelse om en bristet drøm, en bristet vision«.Er der noget, som irriterer dig ved København? »Der er for mange juicebarer«. Hvor gør du dine daglige indkøb? »På tankstationer, for jeg kan godt lide det anonyme og lidt kitschede ved tankstationer«. Hvis København var et materiale, hvad ville det så være? »Natursten. Det er råt, men alligevel lidt poleret. København er ved at blive poleret«. Hvilken farve forbinder du med København? »Orange. Der er noget intuitivt over byen, og orange er en klar farve, men alligevel en blandingsfarve.Du arbejder meget med kroppen i din kunst. Hvilken kropsdel er København? »Knæet, der både er smukt og ikke smukt. Knæet er et led, der forbinder, som både er kraftig og sart«. Hvis du fik en stor pose penge, hvad ville du så forandre i København? »Jeg ville bygge en stor svømmehal eller idrætshal. København mangler en ambitiøs svømmehal. København kunne godt bruge et kæmpe rum med højt til loftet og vand nederst«.tine.kirkensgaard@pol.dk .
Den svenske billedkunstner Andreas Emenius opfører i forbindelse med Cph Art Week et værk på en nedlagt tankstation på Amager. Og netop tomme bygninger savner han i København.
Kom tæt på modens eliteTirsdag eftermiddag kan du skyde modeugen i gang ved at komme helt tæt på Mads Nørgaard, Børsens moderedaktør Rikke Agnete Dam og blogger Emili Sindlev. Copenhagen Fashion Week har nemlig arrangeret en event i Papirhallen på Papirøen, hvor alle er velkomne imod en i forvejen købt billet for 50 kroner, der går til talentudvikling. Der er i løbet af dagen fokus på skandinavisk design samt en modeudstilling kurateret af Malene Malling, som blandt andet har stiftet modebladet Cover.Sidst på dagen åbner talentscenen, der også er en del af modeugens officielle kalender. Et modeshow med tre designere, der tæller unge talenter som brødrene Julius og Victor Juuls minimalistiske unisexbrand Heliot Emil, det feminine univers fra dansk-islandske Mai Svanhvit og håndlavede smykker fra Corali.Danske designere, der ikke er helt grønne, men heller ikke så etablerede, at de kan finansiere deres eget show.Arrangement i Papirhallen.8. aug. kl. 15-21. Hal 2, Papirøen. Kbh. K.Frokost med designerneEfter at designerne bag de nye mærker Heliot Emil og Mai Sandvit har vist deres forskelligartede kreationer på modeugens talentscene, kan du møde dem igen senere på ugen helt personligt til en lørdagsfrokost på Vesterbro.Gæster skal slippe 125 kroner for en billet, der skal købes i forvejen, til østers og rosé med designerne, der til frokosten vil fortælle om det arbejde, de har lavet op til modeshowet. Men også om hvordan det er at være et nyt designbrand i et konkurrencepræget univers.Frokostarrangement. 12. aug. kl. 12-13.Le Trois Cochons. Kbh V.De nyuddannedes showUnge talenter, der enten lige har fået karakterer for deres bachelorprojekt eller er færdige med kandidaten, viser deres kreationer frem for offentligheden onsdag og torsdag.Elever fra Designskolen Kolding og Det Kongelige Danske Kunstakademis Skoler står bag tre forskellige shows, her kan man både opleve minimalistiske linjer og mere farverige, futuristiske rober.Der er adgang for alle, men antallet af pladser er begrænset.Onsdag viser Future of Fashion kreationer fra de to store danske designuddannelsers kandidatuddannelser. Som alt andet er det først-til-mølle, men til Future of Fashion skal man skrive til arrangøren for at sikre sig en plads.Future of Fashion. 9. aug. kl. 11-12. CIFF, Bella Center, Center Boulevard 5, Kbh. S.Skriv til arrangøren for en plads.Design School Kolding, BA Graduates.9. aug. kl. 13-14. Store Kannikestræde 19, Kbh. K. Åbent for alle, også ståpladser.KADK - BA graduates. 10. aug. kl. 20-21.Thorvaldsens Museum, Kbh. K.Efter først til mølle-princippet.Fortovsfest og besøg fra MøDet nørrebroske streettøjmærke Wood Wood fylder 15, og det fejrer de, meget passende, i modeugen.Wood Wood, der været på markedet siden 2002, er efterhånden ved at være en gammel gadedreng, og de fejrer fødselsdag i tråd med brandets stil med en fortovsfest foran natklubben Rust i Guldbergsgade med fodboldturnering og en øl, de har lavet i samarbejde med Nørrebro Bryghus.Når solen går ned, fortsætter festen indenfor på Rust, hvor MØ og den elektroniske duo Kenton slash Demon kommer forbi.Wood Wood holder fødselsdag.10. aug. kl. 16-05, Rust, Kbh. N.Et kig i Kødbyens kunstkælderMode er - i visse tilfælde, i hvert fald - en kunstart, og kunst er en evig inspiration til modens verden. Og det går begge veje.Frederik Lentz Andersen er moderedaktør på Euroman og Eurowoman, og han inviterer med på tur til sine yndlingskunstgallerier i byen, nærmere bestemt V1 Gallery og Eighteen, der begge holder til i Kødbyen. Han vil fortælle om sit forhold til kunst og om, hvordan han bruger det i sit arbejde med mode. Du kan komme med på rundtur for 50 kroner.V1 Gallery. 12. aug. kl. 13-13.45.Flæsketorvet 69, Kbh. V.tine.kirkensgaard@pol.dk .
Når den københavnske modeuge begynder på tirsdag, kan du tage med til gadefest på Nørrebro, opleve unge talenter vise deres tøj frem, danse natten lang og blive klogere på sammenhængen mellem kunst og mode.
Innovationsmiljøerne slår alle rekorder og har fra 2012-2016 tiltrukket over fem mia. kroner fra private investorer til danske startups. Det skaber vækst og innovative arbejdspladser i hele landet.Iværksætterne skal trives, ikke kun på Vesterbro, men også i Vendsyssel. Her spiller de fire landsdækkende innovationsmiljøer, Borean Innovation i Aalborg, Syddansk Innovation i Odense, Pre-Seed Innovation i Kgs. Lyngby og Capnova i Aarhus/ Roskilde en vigtig rolle. Vi hjælper videntunge iværksættere med statslig kapital i den risikofyldte tidlige fase, før private engleinvestorer og venturefonde tør træde til.Jeg har været direktør i innovationsmiljøet Capnova (tidl. Østjysk Innovation) siden 1998, hvor ordningen blev importeret til Danmark fra Silicon Valley. Dengang fandtes otte miljøer, der blev reduceret til seks frem til 2009. I 2014 skete en sammenlægning til fire miljøer, som gav synergieffekter og skabte grobund for flotte resultater de seneste tre år. De fire innovationsmiljøer skaber god synergi og har en bred regional tilstedeværelse, så en tæt dialog med iværksætterne kan fastholdes.Hvis Danmark skal hænge sammen, har iværksættere i både land og by brug for adgang til innovationsmiljøernes kapital og forretningskompetencer. For det er små innovative virksomheder, som skaber flertallet af nye job og vækst i økonomien.Det er den type virksomhed, vi som innovationsmiljøer er fødselshjælpere for.Ud af de fire innovationsmiljøers i alt 312 virksomheder ligger størstedelen, 225 virksomheder, uden for København.Capnova har eksempelvis investeret i Ucomposites på Bogø, der genanvender restprodukter fra produktionen af vindmøllevinger til anvendelse i bilindustrien. Borean har investeret i Joint Blade Rotor i Ringkøbing, der har udviklet et nyt design til vindmøllevinger. Og Syddansk Innovation har investeret i Easy Robotics i Sønderborg, der har udviklet et kompakt emnemagasin til at automatisere fødningen af CNCmaskiner - i sig selv en teknologi, der vil bidrage til at tilbageerobre flere danske arbejdspladser, som indtil nu har været udflaget til lavtlønslande.Mit hjerte slår et ekstra slag, når jeg mindes de mange talenter, som har udlevet drømmen med et innovationsmiljø i ryggen.Både fiaskoer og succeser. Det er vilkåret, når du investerer tidligt, at du ikke kan spå om, præcis hvem der drejer nøglen om, og hvem der bliver den næste Trustpilot eller Vivino - begge selskaber, som PreSeed Innovation har bragt frem i verden.Skal jeg nævne yderligere succeser, kan jeg nævne Universal Robots fra den fynske robotklynge, som tidligt fik en investering fra Syddansk Innovation. I fjor blev virksomheden solgt for 1,9 mia. kr. Et andet eksempel er Boreans investering i virksomheden GomSpace, der på ti år er vokset fra mikroput til at eksportere satellitter til flere end 40 lande og nu er børsnoteret. Et tredje kunne være CANOVAS investering i Sybo Games med computerspillet Subway Surfers, som har opnået langt over en mia. downloads og en omsætning årligt på rigtigt mange millioner, hvoraf de fleste er eksportindtægter.Innovationsmiljøerne skaber erhvervseventyr i hele landet. Formålet er ikke, at staten skal tjene penge på startups. Men vi stiller høje krav til disse nye virksomheder, så skatteyderne får mest for pengene. De startups, vi investerer i, tiltrækker 5,5 kroner fra private investorer for hver statslig krone, innovationsmiljøerne selv investerer. Og de over 2.000 ansatte i disse nye virksomheder betaler langt mere i skat end de 200 mio. kr., som ordningen koster årligt.Succeskriteriet er, at innovationsmiljøerne bygger bro over den frygtede »dødens dal«, som danske iværksættere er særligt udsatte for at styrte i grundet mangel på private investeringer. Innovationsmiljøerne skal sammen med den risikovillige kapital stille kompetencer og netværk til rådighed, så iværksætterne får mest muligt ud af investeringen og drager nytte af de ganske betragtelige erfaringer med hensyn til at etablere virksomheder, som innovationsmiljøerne har opbygget over lang tid.Innovationsmiljøerne er om nogen serieiværksættere: Vi har igangsat flere end 1.200 selskaber, har selv haft hænderne på den berømte kogeplade og heldigvis lært en masse.I en perfekt verden var der ikke brug for statslig kapital, og markedet sørgede for, at pengene flød ned i de tidligste faser.Men faktum er, at Danmark kun er nr. 26 af 34 OECD-lande, hvad angår iværksætteres adgang til kapital. Der er fortsat brug for offentlige investeringer for at rette markedsfejlen.Ikke mindst uden for storbyen, hvor startups typisk har lang afstand til business angels og venturefonde. Nærhed til innovationsmiljøerne er vigtig, fordi en meget tæt dialog og coaching af de helt nye virksomheder er vigtig - mindst lige så vigtig som den investering, vi kommer med.Mit hjerte slår et ekstra slag, når jeg mindes de mange talenter, som har udlevet drømmen med et innovationsmiljø i ryggen.Lars Stigel, formand for FOIN.
Kronik. Danske iværksættere kan ikke undvære statslig kapital, som de blandt andet kan få adgang til hos fire landsdækkende innovationsmiljøer. Men Danmark ligger kun nr. 26 ud af 34 OECD-lande, når det gælder iværksætteres adgang til kapital.
Vi har brug for flere øjne og ører derude«. Kasper Skov-Mikkelsen vil have danske arrangører af koncerter, festivaler og andre begivenheder til at se nærmere på risikoen for blandt andet terrorangreb.Som direktør i SikkerhedsBranchen efterlyser han en bedre forståelse for, hvad der kan og skal gøres for at beskytte gæster ved arrangementer mod de risici, der i dag er ved alle begivenheder, der samler mange mennesker.Det blev understreget mandag aften, da en selvmordsbombemand slog til mod tilskuere, der var på vej ud fra en koncert med popstjernen Ariana Grande i Manchester i Storbritannien. 22 blev slået ihjel og mindst 60 såret, mange af dem alvorligt.En væsentlig del af dem, der blev ramt, var børn og unge.Uden for kontrolområdetGerningsmanden slog til lige uden for koncerthallen og dermed også uden for den adgangskontrol, der var på plads den aften i Manchester.»Noget af det vanskeligste at standse er mennesker, der på den måde går ind i en folkemængde. For det kan du gøre alle vegne«, konstaterer Skov-Mikkelsen.Måske valgte bombemanden at slå til lige uden for udgangene, fordi det var der, han kunne komme til med sin bombe: »Han kan være blevet klar over, at ' skallen' er rimelig hård at komme igennem. Han ville måske gerne have været inde for at detonere den i koncerthallen. Men han har så prøvet at tage så mange med sig i døden lige der, hvor han var«. Det illustrerer de vanskeligheder, sikkerhedspersonale og arrangører står over for. De kan etablere en sikkerhedskontrol ved indgangene og have styr på dem, der kommer. Men dermed flytter de måske blot truslen lidt ud, så eventuelle angribere slår til lige uden for det område, der passes på af kontrollørerne.Angrebet bør føre til overvejelser om at udvide det område, der skal sikres af vagter og kontrollører, finder brancheorganisationens direktør.»Det kan være, at man bliver nødt til at investere i vagter, som går rundt i området, og som har fået undervisning i det, der kaldes preattack indicators«, foreslår Kasper Skov-Mikkelsen.De skal også operere i en større omkreds uden om adgangskontrollen og bygningen. Medarbejderne skal være trænet i at få øje på de mennesker, der stikker ud fra mængden omkring for eksempel et koncertsted, og som kan have onde hensigter.»Det vil være en god idé. Men vi skubber bare risikoen ud i den næste zone. Spørgsmålet er, hvor vi skal slutte henne?«. Den tidligere chef for Politiets Efterretningstjeneste Jakob Scharf er i dag direktør i Certa, der rådgiver om sikkerhed.Han har tilsvarende advarsler. I kølvandet på angrebet i Manchester har han lagt op til, at sikkerhedsforanstaltningerne generelt må gentænkes, så man ikke blot flytter risikoen et andet sted hen.»Man er simpelthen nødt til at tænke sikkerhed på en anden måde end den traditionelle, så man ikke blot skaber nye sårbarheder«, mener han.Opgraderer hele tidenEt af de store spillesteder herhjemme er Vega på Vesterbro i København. Her oplyser kommunikationschef Ditte Sig Kramer, at det, der er sket i den engelske storby, naturligt bliver et tema for den konstante evaluering af sikkerheden, som ifølge hende sker på et travlt og populært koncertsted som Vega.»Vi arbejder kontinuerligt med sikkerhedsprocedurerne.Og vi kommer til at tage dem op igen efter sådan en hændelse her. Selvfølgelig afstemmer vi vor indsats efter det, vi aflæser i vore omgivelser«, forklarer hun.I Parken på Østerbro i København er man vant til at håndtere sikkerhed i forbindelse med fodboldkampe, kæmpekoncerter og lignende. Og her kommer der ikke umiddelbart ændringer i beredskabet, oplyser pressechef Jes Mortensen.»Vi har i forvejen set i Paris, at det her kan ske. Så vi forsøger løbende at tage højde for det«, siger han med henvisning til angrebene i 2015, hvor cafeer, et spillested og landets nationalstadion blev angrebet.Ved stadion blev gerningsmanden standset af en sikkerhedsvagt og detonerede sin bombe uden at være kommet ind på det fyldte stadions tilskuerrækker.Det angreb lærte bl. a. Parken, at terroristerne kan finde på at slå til uden for det område, der er sikret af adgangskontrollerne.»Det her får os ikke til at ændre vore procedurer. Det er klart, at vi holder øjne og ører åbne, men det er desværre ikke nyt, at det her kan ske«, siger pressechefen.soren.astrup@pol.dk Spørgsmålet er, hvor vi skal slutte henne? Kasper Skov-Mikkelsen, Sikkerheds-Branchen.
TERROR Hvordan stoppes en selvmordsbomber? Det spørgsmål bokser sikkerhedsfolk med efter terrorangrebet i Manchester.
Nogle venner har fundet det her på en strand på Langeland. Det var råddent og cirka en meter langt. Jeg tror, det er et marsvin, men hvad siger Videnskabet egentlig til dette fund? På forhånd tak.Mvh. Lars Jeg er næsten 100 procent sikker på, at du har ret. Det ligner godt nok et marsvin.Desværre kan jeg ikke se kraniet, og derfor kan jeg ikke helt udelukke, at det kunne være en unge af en anden art tandhval.Hvis vi lægger et kranium på omkring 20 centimeter til, er vi oppe i nærheden af den typiske størrelse på et halvt år gammelt marsvin. Ved fødslen måler ungen 70-80 centimeter, de voksne dyr bliver 1,5-2 meter lange. Marsvin føder omkring 1. juli, og hvis dine venner har fundet kadaveret her for nylig, passer det jo også nogenlunde med, at dyret har været et halvt år gammelt, da det af en eller anden grund døde og drev i land på kysten.På kadaveret kan man se en kraftig rygsøjle og lange, buede ribben i brystpartiet. Det er typiske kendetegn for pattedyrskeletter. Halen afslører, at der er tale om et svømmende dyr, og formen er typisk for hvaler. Hvis dine venner havde haft mod til at pille i den, ville de have opdaget, at der ikke sidder knogler i halen, bortset fra den bageste spids af rygsøjlen.Hos store fisk ville der have siddet nogle meget kraftige finnestråler til at holde halen flad og udspilet.Huden kan måske godt se lidt sær ud, den fremstår gullig og pergamentagtig, og det kunne få en til at tænke på en stor fisk.Men sådan ser huden ofte ud på hvaler, der har ligget længe og rådnet. Oprindelig var dyret gråligt med mørk ryg og lysere bug.I går fik jeg øje på nogle fuglerester på plænen foran Zoologisk Museum i Universitetsparken og blev nysgerrig: Hvad er der mon foregået her? Kan I svare på det? På forhånd tak.Mange venlige hilsner Katrine Det kan være svært at bestemme knoglerester fra fugle, men her sidder der heldigvis stadig nogle af vingens svingfjer tilbage. Men selv fjer kan være svære at identificere, så jeg måtte have fat i en af museets eksperter, som passer på vores store samling af fugle på netop Zoologisk Museum. Det tog ham ikke mange sekunder at afgøre sagen og skrive dette svar: »Det er de sørgelige rester af en skovsneppe, du har fundet. Den er sandsynligvis blevet spist af krager, og husskader har hjulpet til. Måske har en rovfugl, som for eksempel en høg, taget den først og er så blevet forstyrret og har efterladt måltidet til kragerne. Skovsneppen er på træk igennem landet i denne tid og trækker hovedsageligt om natten. I tåget og diset vejr kan de forvilde sig og mellemlande i byparker og grønne områder, hvor de så gemmer sig i buskadser og lignende. Vi har flere gange set den eller selv jaget den op fra Universitetsparken og endda set den flyve forbi vinduerne her på 4. sal, så det sker hvert år, at der er snepper i parken. Men sikkert kun enkelte, og denne var uheldig.« Skovsneppen yngler blandt andet i Danmark, hvor man mener, at der findes omkring 2000 ynglepar. Mange af de fugle, der trækker igennem landet om foråret, tager videre til især Sverige, men også Norge og Finland. Men man kan faktisk se skovsneppen i Danmark hele året, for der er mange fugle, der tilbringer vinteren i Danmark.Dansk Ornitologisk Forening har en hjemmeside kaldet Dofbasen, hvor man kan indtaste de fugle, man ser ude i naturen.Det er en slags database, hvor man kan følge med i, hvornår de forskellige fuglearter ankommer, og hvor de er i landet.Jeg slog op på København og omegn og kunne blandt andet se, at der blev fundet en død skovsneppe i Viktoriagade på Vesterbro i november sidste år, den var sikkert fløjet mod en rude. Der er også blevet set skovsnepper i Østre Anlæg, på Indre Nørrebro, Carlsberg, Vanløse og for eksempel Holmens Kirkegård. Jeg fandt endda den skovsneppe, som de så fra vinduerne på Zoologisk Museum, og som der står i Dofbasen: »kom fra øst (Fælledparken) og fortsatte mod vest ind over Biologisk Institut«.
Ved Statens Naturhistoriske Museum Undrer du dig over noget? Skriv til os på professor@snm. ku.dk.
Hvad laver du for tiden? »Vi har netop haft premiere på Cirkus Arena.Det har været fantastisk men hårdt, det var en fed forløsning med premieren. Jeg har en del hatte på som Motor Mille, sprechstallmeister og instruktør. Jeg forsøgte som seksårig at stikke af med cirkus. Det har altid ligget i kortene, og nu gør jeg det. Det er en pigedrøm. Efter mit cirkuseventyr skal jeg spille Wendy i »Peter Pan« på Folketeatret.Det glæder jeg mig til. Fordi jeg har uddannet mig til danser på Teaterskolen sammen med skuespillere, har jeg så dyb respekt for dem. Alt det, de går igennem. Skuespiller bliver jeg aldrig, men jeg vil gerne have en plads i faget.« Hvad er dit forhold til København? »Jeg er en ægte jyde med alle krejler-generne.Jeg er fra Holstebro-og Skive-egnen, men har boet i København i seks år.« Hvilken bydel er du tættest knyttet til? »Folk griner af mig, men jeg er forelsket i Indre By. Jeg boede de første fem år i Pisserenden ved Rådhuspladsen på 5. sal.Det var væk fra al larmen, og jeg kunne se byens tårne. Til trods for Rådhuspladsens mange arrangementer følte jeg også roen. I dag bor jeg på Amager, og det er spændende at følge udviklingen herude med nye cafeer og spisesteder.« Hvad er dit yndlingssted i byen? »I Amager Strandpark har jeg mit helle ved vandet. Jeg kan gå i mine egne tanker og alligevel være omgivet af mennesker.Assistens Kirkegård er også fantastisk. Det handler om menneskene, der kommer der.De inspirerer mig. Det er et roligt sted, men samtidig er folk også på vej.« Hvad er det mest imponerende sted i København? »Rådhuspladsen. Jeg ville ønske, den plads kunne fortælle historier. Hvad der ikke sker af underlige ting. Den ene dag er der demonstration og den næste hundredevis af polkadansere i fællesdans. Det er skræmmende og imponerende på samme tid.« Hvad er det bedste ved København? »At der er plads til forskellighed. Her er plads til at være anderledes. Jeg synes også, at byen er delt op, så der er plads til at finde sit eget sted. Rummer man ikke f. eks.Christiania, er der plads til, at man kan finde sin plads et andet sted. Byen kan rumme alle slags mennesker.« Hvad er det værste ved København? »Manglende tolerance. Jeg hader morgentra-fik. Jeg har forståelse for, at folk har travlt, men jeg synes, at folk trænger til at tage en dyb indånding. Du når det jo nok.« Hvor kan du anbefale folk at gå ud? »Jeg elsker Din Nye Ven i Larsbjørnsstræde Det er et af mine yndlingssteder at få en Sport-Cola fra Hancock. Spisestedet Overfor ved Forum er skønt. Her sidder jeg og arbejder udendørs hele året rundt. Der er frisk luft og masser af varme. Københavns Hovedbibliotek er jeg vild med af flere grunde. Jeg elsker at læse og arbejde, og jeg elsker også roen. Der er en god blanding af børn, studerende og ældre. Det er hyggeligt.« Hvor shopper du? »Genbrug er skæppeskønt. Jeg elsker gamacher med striber, farvede sko og pailletter. Der er meget cirkus i min garderobe.Jeg sætter min egen modedagsorden.Det er ikke bevidst, men det føles rart. Jeg kommer meget i butikkerne Wasteland og Kbh K i Indre By og Prag på Vesterbro.« Bruger du byen som inspirationskilde i dit arbejde? »Både byen og menneskene inspirerer mig.Min hjerne kører altid på højtryk. Jeg skriver meget og har altid en notesbog med. Bare at se på byens farver og folk, der snakker, inspirerer mig.« Hvor er det kedeligste sted i København? »H. C. Andersens Boulevard. Man burde nyde det, for man kører forbi mange skønne steder, men jeg hader det. Man sidder altid i kø. Man kan heller ikke rigtig undgå den. Det er pissekedeligt.« Hvad dyrker du af kultur i byen? »Jeg har gået meget i teatret. Jeg elsker Skuespilhuset og Det Kongelige Teater. Men også alle de små teatre med hver sin stil. Husets Teater og Nørrebro Teater er også gode. Jeg er også kommet meget på Vega til koncerter.Jeg er vild med Copenhagen Jazz Festival. At komme ud og opleve nye små spillesteder.Jeg elsker også at gå i biografen alene.« Hvad ville du vise en turist? »Alt det klassiske. Forbi Den Lille Havfrue og Amalienborg. Hele området derude er smukt. Så ville jeg også se solnedgangen fra altanen i Operaen. Det er så smukt.«.sha@aok.dk 
Mille Gori er kendt som »Motor Mille« på DRs børnekanal Ramasjang og er aktuel i Cirkus Arena. Cirkus fylder en del i hverdagen og inspirerer hende. Her fortæller hun om sit København.
Der er langt fra Arcot-området i det sydlige Indien og til Lolland-Falster. Men det er i høj grad de to steder, der formede tidligere biskop over Lolland-Falsters StiftThorkild Græsholt, som nu er død.Allerede som 26-årig blev Thorkild Græsholt udsendt som missionær for Det Danske Missionsselskab (i dag Danmission). Det var hans første embede som teolog, og her virkede han fra 1953 til 1959 med sin hustru ved sin side.Det ophold gjorde et dybt indtryk hos Thorkild Græsholt, fortæller biskop emeritus Holger Jepsen, der efterfulgte Thorkild Græsholt som biskop på Lolland-Falster." Han havde Indien i sit hjerte, og så længe han var klar i hovedet, kunne han stadig tale tamilsk. Han kom virkelig til at holde utrolig meget af Indien, inderne, og hans viden og interesse for indisk religion var stor," fortæller Holger Jepsen.Interessen for det missionerende arbejde fik Thorkild Græsholt allerede ind fra barnsben. Han blev født i et indremissionsk hjem i Græsted i Nordjylland i 1926, og i 1951 blev han giftind i den berømte Bartholdy-familie, da han blev giftmed Johanne Sofie Bartholdy. Hun var datter af Vesterbro-præsten Georg Bartholdy, som igen var bror til Indre Missions navnkundige formand, Christian Bartholdy." Det blev en gave for hans liv, fortalte han, og det prægede ham meget," siger Holger Jepsen.Efter hjemkomsten fra Indien fortsatte Thorkild Græsholt i det missionske spor. Fra 1960-1964 var han lektor i missionshistorie ved Københavns Universitet, og fra 1967 var han tilknyttet Det Danske Missionsselskab, hvor han også fungerede som formand i en årrække.Endelig var han også tilknyttet Folkekirkens Nødhjælp i flere år.Sideløbende med bestyrelsesarbejdet var Thorkild Græsholt først præst i Stengård Sogn i Kongens Lyngby ved København, før han i 1969 blev valgt som biskop over Lolland-Falsters Stiftsom 43-årig.Det var også her, at Holger Jepsen som domprovst i Maribo etablerede et livslangt venskab med Thorkild Græsholt, fortæller han." Vi kom ellers fra hvert vores kirkelige udgangspunkt. Jeg kom fra det grundtvigske og han fra det missionske, men det var aldrig et problem. Thorkild var et utroligt menneske, og sådan noget som intriger interesserede ham ikke," fortæller Holger Jepsen.Og mødet med Holger Jepsen og andre teologer med et divergerende kirkeligt tilhørsforhold prægede Græsholt." Han bevægede sig nogle andre steder hen som biskop. Han fortalte også selv, at da han var ung, var han ' sikker på, hvem der ville komme i himlen', men det vidste han ikke længere," fortæller Holger Jepsen." Det var en god erkendelse. I Lolland-Falster fik han i det hele taget en stor kærlighed til folkekirken og til den brede kirkelige kreds," siger Holger Jepsen.I 1996 trådte Thorkild Græsholt tilbage efter 27 år som biskop. Han blev dog boende i stiftet, og for nogle år tilbage flyttede han og hustruen ind på plejehjemmet Blomsterhaven i Idestrup lidt syd for Nykøbing Falster.Johanne Græsholt døde for et par år siden som 87-årig. Sammen nåede de at få fem sønner, hvor den ene, Georg Græsholt, også gik præstevejen.Thorkild Græsholts begravelse finder sted i Klosterkirken i Nykøbing Falster med efterfølgende jordfæstelse på Nordre Kirkegård fredag den 10. marts klokken 10.30. J.birk@k.dk Rettelse: 09.03.2017I nekrologen over tidligere biskop Thorkild Græsholt i tirsdagens udgave
 af Kristeligt Dagblad kunne man læse, at Thorkild Græsholt var født i 
Græsted i Nordjylland. Det er ikke korrekt. Han var født i Græsted i 
Nordsjælland. Kristeligt Dagblad beklager fejlen. 
nekrolog Arbejdet med at udbrede kristendommen fulgte ham hele livet. Først som missionær i Indien og senere som biskop over Lolland-Falsters Stift, hvor han faciliterede det kirkelige liv i sognene. Tidligere biskop Thorkild Græsholt blev 90 år.
Inden udgangen af 2017 skal Børnerådet ifølge regeringens plan for udflytning af statslige arbejdspladser have pakket deres ting på Vesterbro og flyttet dem til Billund. Der er blot det problem, at kun tre medarbejdere agter at rykke med flyttekasserne til Jylland.For at undgå tab af viden og erfaring har rådet derfor skaffet fondsmidler til at oprette fem ekstra stillinger i København, så de kan beholde nogle af deres vigtigste medarbejdere.Men den går ikke, lyder det fra børneog socialminister Mai Mercado (K). For ifølge ministeren kan en institution, der skal udflyttes, ikke samtidig have virke i København. Heller ikke selv om rådet fortsat flytter de 12 stillinger til Billund, som de på finansloven er forpligtet til, og altså selv har fundet finansiering til ekstra stillinger i København.»Jeg synes, at vi havde fundet en meget god løsning, så vi med udflytningen undgår et stort videnstab. Derfor er jeg ærgerlig over, at vi nu alligevel skal bruge flere år på at komme op på fuld styrke igen. I sidste ende går det ud over børnenes rettigheder, som vi jo er sat i verden for at beskytte«, siger Per Larsen, der er formand for Børnerådet, som er et politisk uafhængigt råd, der rådgiver regeringen og Folketinget i det lovforberedende arbejde.EL: Det er fuldstændig tåbeligt Børnerådets udflytning til Billund blev besluttet i 2015 som et led i Venstre-regeringens plan om at rykke 3.900 statslige arbejdspladser fra København til provinsen.Beslutningen mødte fra begyndelsen kritik, fordi 90 procent af rådets møder i 2015 var i København. Selv om Børnerådet budgetterer med færre mødedeltagere og flere Skype-møder efter flytningen, vil mødeaktiviteten i København ifølge organisationen selv koste 590.596 kroner årligt - knap syv procent af rådets budget.Rådets nye hjemsted blev Billund, den selvudnævnte hovedstad for børn, fordi kommunen siden 2012 har samarbejdet med Lego Fonden om at blive et globalt videnscenter for kreativitet, leg og læring.Samtidig lød begrundelsen, at der er gode muligheder for transport til og fra Billund.Særligt efter etableringen af den planlagte jernbane til Billund, som er en del af Togfonden. Siden er ideen om videnscentret dog droppet, og jernbanen er udskudt til 2024 - uden et konkret løfte om, at den bliver til noget.Hos Enhedslisten og SF, der generelt går ind for at flytte statslige arbejdspladser til provinsen, møder ministerens beslutning kritik. »Vi går ind for at rykke arbejdspladser til provinsen, når det giver mening. Men vi har hele tiden været imod, at Børnerådet skal flytte, fordi det jo i høj grad har en funktion som vagthund i forhold til den lovgivning, der bliver lavet på Christiansborg. Når Børnerådet så har fundet en måde at undgå videnstab på, så er det jo fuldstændig tåbeligt, at man forbyder dem det«, siger Enhedslistens landdistriktsordfører, Henning Hyllested.SF's landdistriktsordfører, Karsten Hønge, er også utilfreds: »Udflytningen af statslige arbejdspladser skal jo ikke være sådan et firkantet kvotemål, som jeg har indtrykket af, at regeringen har stillet op. Det strider mod al sund fornuft, at man uden at se på indholdet bare vil flytte institutioner, skønt alt muligt andet taler imod. Selv om det er en borgerlig regering, virker det som en gammeldags planøkonomisk tankegang«. Dansk Folkeparti bakker ministerens beslutning op. »Nu har vi taget beslutningen om at udflytte de her statslige arbejdspladser, og så bliver vi også nødt til at gøre det. Jeg kunne godt være bange for, at hvis vi giver dem lov til det her, at der så kommer en masse andre, der vil det samme, fordi de også frygter for tab af faglige kompetencer«, siger partiets børneordfører, Pernille Bendixen.Nogen vil måske mene, at I udfører planen for planens skyld. Hvorfor kigger I ikke på, hvordan Børnerådet bedst kan gøre sit arbejde? »Det kan jeg godt være enig i. Men så skulle man have gjort det på en anden måde og gjort det til en mere glidende overgang, men det tror jeg så bare ville have skabt en masse utryghed for medarbejderne.Så for medarbejdernes skyld tænker jeg, at det er meget rart, at de ved, hvad de skal«, siger hun.Det har ikke været muligt at få en kommentar fra Mai Mercado, men presseafdelingen oplyser, at det er vigtigt, at regeringens udflytningsplan overholdes, og at Børnerådet ikke kan have to adresser.mette.dalgaard@pol.dk 
UDFLYTNING Børnerådet må ikke selv finansiere ekstra stillinger i København for at holde på medarbejdere, der ikke vil flytte med rådet til Billund, slår børneminister fast.
Ghettoer i København er ikke et fænomen, der er opstået over de seneste 10-15 år. Byen har i mere end 150 år været opdelt i kvarterer kendetegnet ved folks klassetilhørsforhold.Indtil 1857 levede alle københavnere side om side, rig som fattig.De rige i forhusene, de fattige i baghusenes små lejligheder, hvor man havde 1,5 kvadratmeter pr.person (i dag har man 42).Men med brokvarterene opstod nye kvarterer, hvor arbejderklassen klumpede sig sammen, uden at betegnelsen ghetto blev brugt om fænomenet. Da mange faglærte arbejdere og funktionærer i 1960' erne flyttede i parcel-og ejerboliger, blev de lavtlønnede tilbage i de gamle arbejderkvarterer med petroleumsfyrede boliger uden varmt vand eller bad.Prisen var lav, indtil ejerboligloven af 1966, bolighajer og byfornyelsesselskaberne hen ad vejen gjorde kål på boligerne.Der var jo også boligmangel dengang, og for at få en lille lejlighed krævedes en vielsesattest.Samtidig var der en enorm vækst af unge boligsøgende, som bl. a.gav anledning til slumstormerbevægelsen.Loven gav nu mulighed for at udstykke både små usle lejeboliger og store herskabslejligheder til dem, der havde råd, og hermed var vejen banet for et helt nyt klientel.Denne boligpolitiske udvikling har fået god støtte fra alle partierne siden 1966, senere blev den fulgt op med kapitaliseringen af andelsboligen og Københavns Kommunes brandudsalg af billige kommunale boliger.I dag er mange af de gamle arbejderkvarterer blevet besat af middelklassen. Det har yderligere bidraget til den kapitalisering af byboligen, som har skubbet alle, der ikke har råd til at købe eller betale eksorbitant leje, over i hænderne på de almene boligforeninger.ReservaterI den aktuelle ghettodebat glemmer de fleste, at huslejen i de almene boliger ikke er billig. De fattige og lavestlønnede kan alene betale den i kraft af den boligsikring, man var nødt til at indføre, for at folk kunne få råd til at bo i bl. a. Brøndby Strand, Farum Midtpunkt, Galgebakken og Urbanplanen.Alle partier har nu så travlt med at få udskiftet beboermassen i de områder, men ingen spørger, hvor de fattige så skal flytte hen i en by, hvor Realkredit Danmark påstår, man ikke kan bo med en årsindtægt på under 670.000 kroner.Alle mener åbenbart, at man kan løse individuelle økonomiske, helbredsmæssige, psykiske og sociale problemer ved, at flere beboere fra middelklassen flytter ind, især hvis man får pyntet lidt på facaderne.De fattige var engang fattige blandt andre fattige i byens arbejderkvarterer, og i dag bor de fattige så blandt andre fattige i nogle af byens almene byggerier. Men det er overhovedet ikke sjovt at skulle bo side om side eller gå i skolen med dem, der er godt ved muffen, når man selv skal vende og dreje hver en krone.De almene byggerier er endt som en slags reservater for den del af arbejderklassen, ingen partier rigtig kerer sig om længere.Bortset fra, at arbejdsløsheden i disse reservater i dag er større end på Vesterbro i 1960' erne, adskiller de sig klassemæssigt ikke meget fra dengang. Og som dengang foragter middelklassen i andre bydele og omegnskommuner de proletariske arbejderkvarterer og deres indbyggere. Den eneste forskel er, at det i dag sker med racistiske undertoner.Et klassespørgsmålProblemet er, at middelklassen i København afviser klassespørgsmålet.Ingen taler om klasser, men om kultur og etnicitet. Men uanset hvordan man vender og drejer det, lever vi fortsat i et klassesamfund med et kapitalistisk boligmarked, der i den grad bygger på spekulation. Det gælder for kommunens byudviklingspolitik, for banker, kreditforeninger og grund-og ejendomsopkøbere og individuelle boligejere. Boligen er ophørt med at være en brugsværdi og er først og fremmest blevet en bytteværdi, der skal kunne omsættes med profit.Man kan kun håbe på, at nogen griber chancen for nybrud og nye fordelingspolitiske løsninger, når den næste aktie-og boligboble springer, og boliger går på tvangsauktion.For eksempel kunne staten opkøbe eller ekspropriere boligerne og lade dem indgå i en almen pulje til udlejning, uanset hvor de ligger.Lejeboligen (og lejelovgivningen) trænger virkelig til et rygstød efter de mange år, hvor kapitaliseringen af de fleste af byens boliger har ødelagt mulighederne for hundredtusinder af mennesker.debat@information.dk 
I ghettodebatten giver man gerne kultur og etnicitet skylden for alle problemer. I stedet burde vi tale om klasser og om, hvordan et spekulativt boligmarked fratager de fattige og lavtlønnede muligheden for at leve uden for offentligt støttede reservater.
Der var engang et medlem af Dansk Kvindesamfund, der var træt af giftig maskulinitet og derfor besluttede sig for at forbande en ung prins, der brugte sin tid på at gå i byen, score damer og opføre sig uansvarligt. Hun forvandlede ham til et uhyre og sagde, at han først ville blive til et menneske, den dag en kvinde ville kigge på barnevogne med ham, og det skulle ske, inden den lavalampe, der havde stået på prinsens loft, siden han var 13 år, gik ud.Mange år senere ledte den unge, smukke og litterære singlekvinde Belle efter en rigtig mand, der kunne indgå i et modent parforhold og bruge opvaskemaskinen korrekt. På universitetet blev Belle kurtiseret af Gaston, men han var ikke noget for hende. For eksempel nægtede han at spise kålwraps, selvom Belle forklarede, at det var meget sundere end røde bøffer.Imens var Belles far i gang med at finde en forældrekøbslejlighed på Vesterbro til sin datter, men fór vild og havnede i Udyrets penthouse. Det var ikke til salg, til gengæld var Udyret fan af Mark Knopfler, ligesom faderen, så de talte sammen i timevis.Da Belle ikke havde hørt fra sin far, tog hun selv ud for at lede og fandt ham i Udyrets stue, i færd med at beundre CD-samlingen. Belle kiggede sig omkring i den store, moderne lejlighed, bemærkede, hvordan man med en hurtig omgang råhvid maling, et par planter og en indrammet plakat fra en kunstudstilling virkelig kunne gøre underværker og jog sin far ud.»Jeg er faktisk også vild med Mark Knopfler,« løj hun.Der gik ikke lang tid, før Udyret var forelsket: Belle var smuk, intelligent og virkelig optaget af indretning. Først ryddede hun bare lidt op, men inden længe havde hun givet Udyrets CD-samling til en genbrugsforretning, udskiftet Knopflerplakaten med et modernistisk grafisk print og smidt alle Udyrets yndlingsting ud.»Synes du ikke selv, det er lidt mærkeligt at have et talende ur, en talende lysestage og et talende testel, når man er en voksen mand?« spurgte hun retorisk.I mellemtiden havde Gaston hørt, at Belle var blevet kærester med Udyret, og det viste sig, at de to mænd plejede at feste sammen.»Men jeg har ikke hørt fra ham i månedsvis. Skal vi ikke få ham med på bar?« spurgte Gaston sine venner, og sammen tog de hen til Udyrets penthouse med joints og champagneflasker i hænderne.Den aften sad Belle og Udyret i sofaen og så et program om Karl Lagerfeld på DRK efter at have spist en kålwrap, som de var blevet enige om, at de godt kunne lide. Næste dag skulle de i IKEA og kigge på en ny sofa, fordi de også var blevet enige om, at Udyrets sorte lædersofa ikke var så pæn.Pludselig hørte de larm udenfor. Udyret kiggede ud ad vinduet, fik øje på sine fulde venner og huskede, hvor sjovt det havde været at feste med dem. Men så kiggede han på Belle, der kiggede fordømmende tilbage, og kom i tanke om forbandelsen.Han råbte til sine venner: »En anden gang, gutter, jeg sidder lige og ser en fed dokumentar om modebranchen!« Belle smilede triumferende, og da de igen sad i den lædersofa, der snart ville blive stillet til storskrald, lænede hun sig op ad Udyret og sagde: »Når vi har været i IKEA, skulle vi så ikke tage i BabySam bagefter?« Straks blev Udyret forvandlet til et menneske igen, lavalampen slukkedes, og Belle og Udyret levede lykkeligt til deres dages ende.
Fabelagtigt. I denne uge præsenterer vi eventyret om Skønheden og Udyret, fortalt af Christian Tafdrup, instruktøren bag En frygtelig kvinde.
Kærlig hilsen Uffe SPOTdeal tager forbehold for eventuelle skrive-og trykfejl i annoncen.-en del af Du er sgu en køn plante, sådan at sende mig til blomsterhandler efter en tempereret julestjerne til fru Helle.Der skal ikke herske tvivl om, at jeg vil gøre meget for dig, men jeg tager altså ikke til blomsterhandler for at måle temperaturen på julestjerner for at tjekke, om de har stået ude eller inde. Og i øvrigt synes jeg heller ikke, at julestjerner er særlig pæne.Når jeg nægter at købe potteplanten, som du gav mig som opgave i går, er det ikke, fordi jeg ikke vil give Helle - min livsledsager gennem 42 år - en blomst, for det gør jeg faktisk tit og ofte, synes jeg selv. (»Sommetider.Allerhøjest jævnligt,« er dog hendes udlægning.) Men julestjernen - euphorbia pulcherrima, som du kaldte den - er som sagt ikke en af mine favoritter.For du har helt ret: Den kan nådigst være nydelig den første uge, hvor blomsterbladene er mørkerøde og tætsiddende, men derefter bliver den bleg og tynd. Bleg som mig - tynd som dig. Og skaldet som ingen af os.Af en eller anden grund, jeg ikke har spurgt ind til, har vi hjemme i en vindueskarm resterne stående af, hvad der var en julestjerne i julen 2016. Den er fandeme ikke ret køn, alle farver er væk, så alt er fisblegt, stænglerne er blevet små grene, og stammen er kroget og forvitret.Hun tror måske, at det er en bonsai-stjerne? Helt sikkert er det; jeg slæber ikke flere julestjerner hjem, så vi til næste år kan have to bonsai-stjerner.Så jeg tillod mig at disponere anderledes hos blomsterhandleren.Jeg købte en anden julebebuder - en mistelten.Den har jeg hængt op over Helles favoritstol, og jeg agter de kommende uger ofte at komme til hendes stol med himmelvendte øjne og trutmund. (»Allerhøjest sommetider,« sagde hun ved overrækkelsen.) Faktisk købte jeg to styk mistelten. Den anden hænger jeg i dag over min kontorstol på redaktionen, og her vil jeg sidde december ud med trutmund og himmelvendte øjne.Giver det ikke det ønskede resultat, flytter jeg planten til luftrummet over en andens stol. Din måske.Foreløbig får du dog en (op) gave for fuld musik. Og du skal have den i dag - og ikke først om et par uger, hvor den vil hænge dig ud af øret. Du får et usb-stik. På det ligger fem julesange.Hør dem nu - for om bare få dage tør man end ikke tænde radioen, fordi det bare vælter ud med julesange.Oftest de samme. Hvem kan f. eks. tåle "Last Christmas", "Jul Det' Cool" eller "All I Want For Christmas Is You" om bare to dage.Men her er fem, du bør kunne tåle: To sjove, to platte og en virkelig god.De sjove er "Jul I Angora" med Drengene fra Angora.Og det er Anders "Anden" Matthesen alias Stewart Stardust med "Jul På Vesterbro".De platte er Monrad og Rislund med sangen "Frokost på kontoret". Jeg mener at vide, at du ikke helt er inde i de to herrers Pladderballeunivers - så lad sangen være en lille intro, hvor du både hører Mogens, Hansemann Luchter, Åge Brotgård og andre mærkelige mænd.Den anden platte er med Sweethearts, der har undersat José Felicianos "Feliz Navidad" til "Fik Lis Nok I Nat".Og så den virkelig gode.Greg Lake med "I Believe in Father Christmas" (1975).Og her er grunden til at gaven falder i dag - 7. december.Det er nemlig lige præcis etårsdagen for, at Greg Lake - en af min ungdoms helte - trak stikket ud og forlod denne verden.Greg Lake var oprindeligt medlem af King Crimson og var i 1970 med til danne supergruppen Emerson, Lake &amp; Palmer, som blev spillet meget ofte og højt på mit teenageværelse i Holme.Til fortvivlelse og forfærdelse for mine forældre. Greg Lake var det progressive bands bassist, guitarist og sanger. Og jeg synes faktisk, at Lake er en af de bedste sangere, rockbranchen har budt på.Når du har sovet en gang, kan du høre alle sangene igen.Jule(op) gaver er en pingpong mellem JP Aarhus' journalister Marie-Louise Andersen og Uffe Normand.Følg med i julekalenderen hver dag i avisen og på jpaarhus.dk.
Jule(op) gaver.
PANDERYNKER - Om fire år, i 2021, vil hovedstaden have tæt på 25.000 hotelværelser - eller 6.000-7.000 flere end i dag.Og den vækst er måske lidt for kraftig til, at markedet kan opsuge den ekstra kapacitet trods udsigt til fortsatte stigninger i overnatninger, turister, forretningsrejsende, flytrafik i Kastrup og internationale kongresser.- Det er på den ene side lykkeligt, at der bliver bygget så meget, men på den anden side bliver der bygget meget mere nu end før finanskrisen. Med de mange byggerier er risikoen for, at det går galt, flerfold større, advarer Ole Egholm, indehaver af Dansk Brancheanalyse, som nøje følger hotelsektoren.Skønnet på 6.000-7.000 ekstra værelser er baseret på opgørelser fra blandt andre brancheorganisationen Horesta og konsulenthuset Nordic Hotel Consulting.De kommende fire års tilvækst svarer til 1.500-1.750 ekstra værelser om året - et tal, som kan vokse yderligere med nye projekter.Til sammenligning er der siden årtusindskiftet for 18 år siden kommet 8.000 flere hotelværelser eller 450 om året.Nordic Hotel Consulting hører ikke til de mest bekymrede: - Selvfølgelig kan man ikke blive ved med at læsse værelser ind på markedet, men jeg er ikke så bekymret.Der er nogle stærke underliggende tendenser for København, for eksempel med mange kongresser og vækstplaner i lufthavnen. Det vigtigste er, at der ikke kommer flere åbninger på samme tid, men at det sker forskudt. Men belægningsprocenten er stadig høj, siger konsulent Emil Bentsen.Naturlig reguleringBelægningen bliver der også peget på hos Arp-Hansen, der for nylig blev landets største hotelkæde målt på værelser.Kæden indviede i august det 253 værelser store Steel House-hostel ved Vesterport i København og forventer ved årsskiftet 2018/ 19 at åbne et Wakeuphotel med 585 lavprisværelser tæt på Hovedbanegården og Tivoli.- Der er vel et eller andet loft, og der er kommet mange hotelværelser til byen. Der er en naturlig regulering: Når belægningen går op igen, kommer der nye projekter. Det kunne godt ligne en ketchupeffekt de kommende år, og det bliver en udfordring at få fyldt hotellerne, siger adm. direktør Dorte Krak.Den anden helt store kæde, Scandic, påpeger, at udgangspunktet er godt: - 5.000-6.000 ekstra værelser kan markedet godt absorbere på den lange bane, selv om det kan gå stærkt i en periode (med åbninger, red.) og kan give en nedgang i belægningen. Men lige nu har vi ingen ledige værelser i store perioder af året, og mere langsigtet har turismen vækst, ligesom lufthavnen har store vækstplaner, siger økonomidirektør Tonny Poulsen.Fire hovedstadshotellerScandic er selv på vej med fire hovedstadshoteller med i alt 1.700 værelser: Næste år gælder det Kødbyen på Vesterbro, i 2019 det renoverede og udvidede Falkoner på Frederiksberg, i 2020 i erhvervsområdet Scanport ved lufthavnen og i 2021 Kalvebod Brygge.Ole Egholm fra Dansk Brancheanalyse får de sidste ord: - Hotellerne i København tjener mere end i resten af landet, men man skal også huske på, at branchen tabte i alt 1,7 mia. kroner fra 2008-13, så det gælder om at have en kriseplan klar. Jeg tør næsten ikke at nævne det: Men hvad hvis der sker voldsom terror? Vi har set, hvordan det har givet en opbremsning i turismen i både Paris, Bruxelles og Nice.Hotellerne i København tjener mere end i resten af landet, men man skal også huske på, at branchen tabte i alt 1,7 mia. kroner i 2008-13, så det gælder om at have en kriseplan klar Ole Egholm, indehaver, Dansk Brancheanalyse.
Med 6.000-7.000 nye værelser frem til 2021 er der risiko for, at det går lige stærkt nok på det københavnske hotelmarked, vurderer branchefolk.
Danmark skriver. I løbet af de seneste fem år er antallet af skriveskoler eksploderet. Man kan gå til skrivning på højskoler, på aftenskoler eller på universitetet.Man kan tage kurser i skrivekunst på biblioteker, hos boghandlere og på forlaget Gladiator.De fleste tilbud er private kurser, som koster alt imellem 1.250 kroner og 35.000 kroner.»At drive Den Bornholmske Forfatterskole er nogle af de allersjoveste penge, jeg tjener. Jeg elsker at læse andres tekster uanset niveau,« siger Dennis Gade Kofod, som optager fem-ti elever hvert halve år.»De skal sende en ansøgning, så jeg kan tjekke deres niveau. Det koster 3.500 kroner at gå hos mig, så jeg skal kunne lære dem et eller andet.« Solveig Daugaard, der er ph. d.-studerende og anmelder ved Information, ser skriveskolerne som et tegn på, at både forfatterrollen og litteraturen er under voldsom forandring.»Læsning og skrivning var to helt adskilte processer for bare 20 år siden. Det store flertal læste bøger, og enkelte skrev så tekster i hånden, på skrivemaskinen eller på en stor computer, som nogle gange blev udgivet. I dag læser og skriver vi samtidig og på den samme platform.Vi er blevet vant til at dele vores skrift med hinanden i et mylder af digitale former. Det er ikke så mærkeligt, at mange flere får lyst til at modtage decideret undervisning i alt det, som sproget kan.« Stort set alle underviserne på skrivekurserne er selv forfattere. De fleste har gået på den statslige institution Forfatterskolen i København.»At undervise er blevet en del af det at være forfatter,« siger Anders Abildgaard, som driver Vesterbro Forfatterskole sammen med Kristian Bang Foss. »Jeg skriver bøger, jeg redigerer litterære tidsskrifter, jeg deltager i oplæsningsarrangementer, jeg læser manuskripter, og jeg underviser på skolen.« Både på Vesterbro Forfatterskole og Den Bornholmske Forfatterskole foregår undervisningen på stort set samme måde som på den »rigtige« forfatterskole, hvor både Dennis Gade Kofod, Kristan Bang Foss og Anders Abildgaard har gået.»Vi har ikke skriveøvelser og lærer ikke vores kursister særlige plotmodeller. Vi taler om litteratur, som vi selv kan lide, og så giver vi respons på elevernes tekster,« forklarer Kristian Bang Foss.Lektor i litteratur ved Lunds Universitet Elisabeth Friis har forsket i de nordiske skriveskoler og mener, at de har en særlig form.»I modsætning til amerikansk creative writing er de nordiske forfatterskoler meget mere optaget af tekstlæsning end af modeller.Det giver mere plads til det individuelle udtryk, og det er nok en fordel, når man starter skriveskoler. Meget af det, som foregår, er jo ' me-search'. En måde at lære sig selv at kende gennem skriften.« Tobias Skiveren har forsket i dimittender fra Forfatterskolen og mener, at mange skriveskoler også er en effekt af, at Forfatterskolen har professionaliseret undervisningen i at skrive litteratur.»Flere af dem, der har taget afgang fra Forfatterskolen, kan som så mange andre unge forfattere i dag have svært ved at leve af at skrive, og her kommer skriveskolerne som en af de få muligheder for at tjene penge på noget, som de faktisk er uddannet inden for.Selvfølgelig må der også være en vis lyst og glæde ved at undervise, men jeg tror ikke, at man skal undervurdere det økonomiske incitament i disse tider, hvor livet som forfatter - og kritiker, for den sags skyld - er ret prekært.« Den særlige form for undervisning har givet redaktørerne på de etablerede forlag mere arbejde fortæller Gyldendals litterære direktør, Johannes Riis.»I dag stiller forfatterne meget større krav til redaktørerne på forlaget. De skal virkelig gå ind i teksten og give meget tekstnær respons. Det så man ikke før i tiden, hvor forfatteren nørklede med sin tekst og først præsenterede den for os, når den var helt færdig. Her har Forfatterskolen og alle dens aflæggere nok gjort skrivningen til en mere social proces.« Redaktionschef på Lindhardt og Ringhof Sune de Souza Schmidt-Madsen er positiv over for skriveskolernes opblomstring: »Jeg oplever det som en demokratisering af litteraturen. Før sad folk og skrev til skrivebordsskuffen. I dag bliver de langt hurtigere en del af et miljø, som interesserer sig for litteratur. Mange af de debutanter, som udkommer nu, er rigtig dygtige. Det kan godt skyldes skriveskolerne,« siger han og har kun den bekymring, at skriveskolerne kan komme til at love for meget.»I gamle dage vidste man, at kom man ind på Forfatterskolen, så var man på vej til en litterær karriere. Sådan er det ikke længere. Hverken for eleverne på forfatterskolerne eller på de mange skriveskoler rundtomkring.« Hverken Dennis Gade Kofod, Kristian Bang Foss eller Sofie Kragh-Müller, der underviser på skriveskolen PS for psykisk sårbare, går særlig meget op i, om deres undervisning fører til egentlig udgivelse.»Jeg plejer at sige, at vi her på skriveskolen skriver for at skrive og ikke for at blive udgivet,« siger Sofie Kragh-Müller og lyder lidt træt, når hun fortsætter: »Nogle gange har man det sådan: Hvorfor skal man overhovedet udgive bøger? Efter et par år brænder forlagene de bøger, som de har udgivet. Bibliotekerne skærer hele tiden ned på deres bestand. Måske handler det om at finde noget andet at bruge litteraturen til. Mit arbejde på PS er meget meningsfyldt, fordi det handler om at give folk lov til at udtrykke sig.« Dennis Gade Kofod er helt enig: »Det er, som om ' forfatter' er den her ekstreme elitesport, hvor det eneste mål er at udkomme på Gyldendal og få et legat af Statens Kunstfond, men hvorfor kan man ikke skrive som hobby?« spørger han og fortsætter: »Jeg er selv gladest, hvis jeg får lov til at træne jiu-jitsu tre gange om ugen. Måske får jeg en dag det sorte bælte, men jeg har ingen ambitioner om at komme til VM. Mine elever har det på samme måde med deres skriveri.« Solveig Daugaard skriver i øjeblikket en afhandling om Gertrude Steins »collaborative poetics« ved Linköpings Universitet og mener, at Steins tanker er blevet realiseret i dag.»Måske er vi i virkeligheden ved at realisere avantgardisternes drømme fra det 20. århundrede, hvor man ønskede, at alle skulle have mulighed for at udtrykke sig litterært. Steins vision var jo, at litteratur var noget, som man legede med. Som man skabte sammen. Man havde bare ikke medierne til det dengang. Det har vi fået nu,« siger hun og fortsætter: »Nogle gange kan man som litterat godt føle, at man bestyrer et dødsbo, for litteraturstudiet tager udgangspunkt i en tid, hvor forfatteren sad alene og skrev enkelte værker, som så fik afgørende betydning i samtiden eller eftertiden.Litteratur er nok ved at blive noget andet nu, hvor skriften er knyttet meget tættere til et socialt rum, og hvor alle skriver og publicerer på alle mulige måder. Det betyder, at hierarkierne med den dårlige og gode litterære smag udfordres, og at litteratur i lige så høj grad bliver noget, man gør og deltager i, som det er noget, man enten konsumerer eller producerer i ensomhed.« Men trods demokratiseringen og den nye sammenhæng mellem det at læse og skrive stiller lektor Elisabeth Friis sig tvivlende over for, om skriveskolerne ligefrem vil betyde en eksplosion af nye danske forfatterskaber.»Jeg synes allerede, at der udkommer utroligt mange bøger på dansk, og jeg ved ikke, om vi har en stor kritisk masse af potentielle forfattere.Skriveskolernes elever bliver måske snarere kulturbærere, som føler sig forbundet med litteraturen og dyrker den. I dag boomer skriveskolerne, og oplæsningsarrangementerne melder fuldt hus, og det er da opmuntrende. Jeg kan ikke se nogen tegn på, at litteraturen er truet.« Skal Dennis Gade Kofod vurdere kursisternes chancer for at blive udgivet, er han pessimistisk.»Bornholmere går meget op i seriefodbold, fordi det er her, bornholmerne spiller. På samme måde kan man sige, at vores skriveskole skaber litteratur i serieligaen. Det er en litteratur, som betyder noget for os, fordi den handler om Bornholm, og så bliver vi enormt stolte, hvis der er en enkelt, som kommer på landsholdet.«.»Jeg oplever det som en demokratisering af litteraturen. Før sad folk og skrev til skrivebordsskuffen.I dag bliver de langt hurtigere en del af et miljø, som interesserer sig for litteratur.« - redaktionschef Sune de Souza Schmidt-Madsen.Fakta: Den Bornholmske Forfatterskole, RønneUnderviser Dennis Gade Kofod går straks i gang med at give respons på Birgittes roman, som foregår på havnen i Nexø.»Jeg synes, at du skriver en kende omstændeligt.Det ville klæde teksten, at det blev lidt mere ordknapt.« Dennis Gade Kofod taler hurtigt og ligner en »ægte« forfatter med fuldskæg, hornbriller, hat og signetring.»Og så skriver du lokallitteratur, ikke?« spørger han.Birgitte nikker. I det meste af sit voksenliv har hun drevet en minkfarm med sin mand.Nu har hun endelig fået tid til at skrive.»Men der er da ikke noget, som hedder Havneknejpen i Nexø?« fortsætter Dennis Gade Kofod.»Nej « Birgitte ryster på hovedet. »Jeg har kun brugt navnet på byen. Alle de steder, som man kan genkende, har jeg slettet og fundet på nogle nye.« »Hvorfor?« Birgitte trækker på skuldrene. »Jeg vil jo ikke støde nogen.« Dennis Gade Kofod nikker forstående og ser på de fem andre kvinder, som også går på Den Bornholmske Forfatterskole. De mødes hver søndag i sundhedsplejerskens lokaler på Rønne Bibliotek og sidder mellem pjecer om rygsmerter og spædbarnsernæring og læser hinandens tekster.»Hvad siger I?« spørger Dennis Gade Kofod.Kvinderne nikker. De synes, at det er godt.»Man får lyst til at vide mere « prøver Susanne forsigtigt.Dennis smiler: »Ja, det synes jeg også. Jeg kan også godt lide, at det er sådan lidt mystisk med den præst. Det bliver nærmest lidt Polanskiagtigt.« Birgitte smiler forlegent: »Gosh, bare jeg kan leve op til det.«.Vesterbro Forfatterskole, KøbenhavnJulie læser højt af sine tekster om en kvinde og hendes rejse til Marokko med den særlige form for stemmeføring, som de fleste »ægte« forfattere bruger, når de læser op. Bagefter ser hun lidt genert på de andre.»Skal vi tage en runde, hvor vi alle sammen siger en ting om teksten, som ikke er en mening?« siger underviseren Kristian Bang Foss og ser på sine kursister. De er unge, velklædte og rutinerede tekstlæsere. De fleste går, har gået eller skal til at gå på universitetet.Merten, som holder sabbatår efter gymnasiet, starter responsrunden: »Der er en jegfortæller. Og den er skrevet i nutid.« Julie nikker.Emil fortsætter: »Der er stor forskel på de første og de sidste sider. De sidste er mere essayistiske.« Undervisningen foregår i et kælderlokale på grænsen mellem Vesterbro og Frederiksberg.På reolen står der et hav af hvidvins-og champagneflasker. På radiatoren ligger blandt andet Moby-Dick, Odysseen og J. P. Jacobsens samlede værker.»Der er en række personskildringer. Man bliver introduceret for et relativt stort persongalleri,« siger Madeline, som i pausen taler om, at hun ville ønske, at hun kunne skrive en bestseller, så hun kunne droppe sit arbejde i konsulentbranchen.»Har du skrevet alt det her siden sidst?« spørger Kristan Bang Foss.Det har Julie. Faktisk har hun brugt det meste af sin fritid på at skrive i de sidste par uger.Kristian Bang Foss smiler anerkendende: »Så er der god damp på nu,« konkluderer han. »Den skal du bare bruge.«.Skriveskolen PS for psykisk sårbare, KøbenhavnSofie Kragh-Müller sætter dagens første skriveøvelse i gang. Kursisterne skal skrive i et minut, tegne i et minut, skrive i et minut og til sidst skrive, mens de lytter til noget musik.»Plus 1 plus plus 1« skriver Dorte på sin blok, indtil der endelig begynder at komme ord ud af hendes kuglepen.»Kig jeres papir igennem og se, om I finder nogle sætninger, som er gode,« siger Sofie Kragh-Müller bagefter og ser ud på sine kursister. Alle kigger ned på deres papirer og understreger enkelte sætninger. Kun en skægget ung mand ser bare lige frem for sig.»Jeg har to sætninger på min blok,« siger Emma, der netop er droppet ud af universitetet, fordi hendes bipolaritet gjorde det for svært at følge med.»' Jeg falder ud over horisonten', og så denne her: ' Jeg kaster mavesyre op i køkkenvasken.'« »Hvad er det et billede på?« spørger Sofie Kragh-Müller.Emma trækker på skuldrene.»Det er bare sådan, jeg har det for tiden.«.Den Bornholmske Forfatterskole, RønneUndervisningens sidste tekstlæsning står Pernille for. Hun er gruppens stjerne, for hun har allerede udgivet en krimi på sit eget forlag.Den solgte i 5.000 eksemplarer og blev mest købt på Bornholm. I dag har hun medbragt et romanuddrag, som handler om at være i fertilitetsbehandling.»Det er jo en gyser. Alle kvinder frygter at komme i den situation,« siger Ane efter at have hørt romanuddraget, hvor den kvindelige hovedperson når at køre helt til færgelejet i Rønne, inden de ringer fra Rigshospitalet for at sige, at hun ikke er gravid og ikke behøver komme til scanning.Dennis Gade Kofod har skrevet notater undervejs.»Her er jo så meget at gå videre med. Du skal prøve at strække de der metaforer og monologer ud. Lege med dem. Hvad med at bruge den der metafor, som jeg hader: Mine bøger er mine børn?« Pernille skriver forslaget ned.Dennis Gade Kofod fortsætter: »Altså jeg hader den. Det er den værste kliché. En bog er sgu da ikke et barn. Det er et stykke brugskunst. Det er en tallerken, som du har drejet. Men lige den metafor kan du måske bruge til noget.« Pernille nikker. Det kan hun.
Tendens. »Jeg plejer at sige, at vi her på skriveskolen skriver for at skrive og ikke for at blive udgivet.« De danske skriveskoler vidner om en forf fatterrolle i forandring.
Peter Stub har drevet en ostehandler og en slagter i madmarkedet West-Market på Vesterbro - ostehandleren lukkede efter tre måneder, slagteren efter blot en. Ud over et samlet tab på 750.000 kroner sidder han tilbage med en følelse af, at ledelsen i West Market fralægger sig ansvaret for, at tingene er kørt skævt.»Ledelsen har lokket en masse iværksættere ind, det er gået galt, og nu nægter man at tage et ansvar. Det er i virkeligheden dér, problemet ligger,« siger Peter Stub.Peter Stub har tidligere været køkkenchef på Restaurant Kanalen, drevet restaurant Kultorvet No. 5 og sammen med sin kone haft café i Glyptoteket.Sidste år var de på udkig efter en ny forretning, og Vesterbros kommende madmarked lokkede. På planerne stod et mål om tre mio. årlige besøgende, og halvdelen af passagen var sat af til markedsboder med frugt, fisk og specialvarer.»Det var detaildelen, der fik West-Market til at skille sig ud og trak i os.Det, vi drømte om, var den aktive markedsstemning: Duften af friskt grønt, lækre slagtervarer og kvalitet,« siger Peter Stub.Men den drøm krakelerede hurtigt.Efter et par gode uger i kølvandet på åbningen forsvandt kunderne fra markedet mellem Vesterbrogade og Matthæusgade. Ledelsen var dårlig til at gribe bolden og fastholde den hype, der var i begyndelsen, mener Peter Stub.Ligesom mange andre fik han at vide, at netop hans stand var den sidste, der blev lejet ud.Men i dag føler han, at prospektet ikke stemte overens med det West-Market, der åbnede i januar. På billederne er der ovenlysvinduer, planter og »rekreative udendørs arealer«, men »det havde lidt den samme stemning som på Herlev Hospital«, siger han.»Det, man sælger i sådan en arkade, er grundlæggende en oplevelse, og hvis folk ikke får den, så kommer de ikke tilbage. Jeg havde ikke forventet, at der var tre millioner kunder det første år. Men jeg havde forventet, at man gjorde alt, hvad man kunne, for at nå det tal,« siger han.Markedsføringen var minimal, og i den ende, der skulle være spækket med markedsstader, rullede butikkerne skodderne for.I stedet åbnede pølsevogne og shawarmastande. Ledelsen lovede gang på gang løsninger, men i takt med, at Peter Stubs økonomiske tab voksede, skrumpede hans entusiasme.Tiltroen til ledelsen og projektet var næsten forsvundet.»Vi troede på, hvad de sagde. Det ville jo være helt vanvittigt at lyve os op i hovedet. Selvfølgelig skal man bevare optimismen, men som ledelse har man et ansvar for at forholde sig til virkeligheden,« siger Peter Stub, der erkender, at de selv var for lang tid om at reagere og tilpasse konceptet til virkeligheden.Har selv været for langsom»Set i bakspejlet har vi været alt for langsomme til for eksempel at skære ned på personalet. Der var en masse udgifter, som vi bare skulle have skåret fra med det samme,« siger Peter Stub.Efter måneders tovtrækkeri er Peter Stub nu ude af WestMarket. I dag har han åbnet en butik i Kompagnistræde i København. Han ville ønske, at han aldrig have skrevet under på kontrakten i WestMarket.»Ledelsen er lige så desperat som lejerne, for de har sat et trecifret million beløb i et projekt, der kun går én vej. De står som dådyr foran en bil og ved ikke, om de skal springe til højre eller venstre, så de står bare stille,« siger Peter Stub.Han understreger, at ledelsen sandsynligvis har handlet i god tro, men at det simpelthen er manglende kompetencer, der er skyld i problemerne.»Når man kører spritstiv hjem, så har man jo heller ikke ambition om at køre nogen ned,« siger Peter Stub.
Peter Stub drømte om en buti k i et blomstrende vesterbrosk madmarked. I stedet endte han med et tab på ca. 750.000 kroner. »Ledelsen har lokket en masse iværksættere ind, det er gået galt, og nu nægter man at tage et ansvar,« siger han.
" Nabil har en brand i sit hjerte for, at mennesker med arabisk kultur og sprog i Danmark må lære Jesus Kristus at kende." Sådan beskrives Nabil Astafanos af Henrik Laursen, sognepræst i Vigerslev Kirke i Valby i København.Astafanos er kirkens såkaldte indvandrersekretær.I mere end 20 år har han ledet den arabiske kristne menighed " Greater Love", som han stiftede i en loftslejlighed på Vesterbro i København i 1996." Der er mange arabiske kristne i Danmark, og der kommer kun flere til. Sådan var det også dengang, men problemet var, at de ikke havde en præst, der forstod deres sprog og kultur. Det kan jeg, og derfor vil jeg være deres forkynder," siger han. Få år senere fik menigheden lov at rykke ind i Vigerslev Kirke, hvor Nabil Astafanos en gang om måneden leder en gudstjeneste, der foregår på arabisk.Langt størstedelen af sin energi lægger han dog i sjælesorgsarbejdet.Men selvom hans opgaver ligner en præsts, er det ikke lykkedes Nabil Astafanos, der er født og opvokset i en koptisk kristen familie i Egypten, at blive indstillet til ordination.Han forsøgte med en ansøgning til Kirkeministeriet i 2010, men fik afslag, fordi hans teologiske uddannelse ikke kan dokumenteres i dansk sammenhæng.Det på trods af, at han ikke længere er en del af den koptiske kirke, men er medlem af folkekirken og lutheraner. Til sin ærgrelse måtte han altså nøjes med stillingen som indvandrersekretær, der har til opgave at give arabiske kristne i Danmark en plads i den danske folkekirke.Men det er ifølge sognepræst Henrik Laursen heller ikke nogen uvæsentlig opgave."' Greater Love' er noget helt unikt. Nabil har med sin baggrund en enestående mulighed for at række ud til danske arabere, og de føler sig trygge ved ham. Det tror jeg styrker integrationen og forbedrer livet for den enkelte. Selvom jeg ikke forstår arabisk, opfatter jeg ham som en medrivende forkynder," siger han.Nabil Astafanos kom til Danmark i 1996. Inden da boede han i London og rejste meget, blandt andet til Stockholm, hvor han missionerede i bydelen Rinkeby, der huser mange arabiske indvandrere. Og ligesom dem var han langt væk hjemmefra.Han er vokset op i den egyptiske hovedstad Kairo. Moderen var hjemmegående. Faderen forsørgede familien ved at arbejde på fabrik, men ved siden af arbejdet vandrede han rundt i Kairos kvarterer og hjalp byens kristne med at stifte deres egne menigheder. Og som far, så søn." Min fars arbejde har inspireret mig meget. Ligesom for ham er kærligheden til og fra Jesus Kristus blevet det vigtigste i mit liv," siger Nabil Astafanos.Han har dog måttet indse, at det er betydeligt vanskeligere at være sjælesørger og bønneleder for en bredt, kulturelt sammensat menighed i Valby, end det var for hans far i Kairo, hvor de fleste delte kulturelle værdier. Samtidig er det ikke let at være sjælesørger for traumatiserede flygtninge fra krigshærgede lande. Men Nabil Astafanos bliver ved." Jeg gør det, fordi de gode resultater er tydelige. Jeg kan ikke lade være med at fortsætte, når jeg ser, hvordan mine sjælesorgssamtaler bærer frugt. Unge drenge undgår plettede straffeattester. Ældre mænd, der før var deprimerede og traumatiserede, får venner og arbejde.Og tidligere Isil-krigere bliver døbt efter at have fulgt min dåbsoplæring. Mit arbejde handler lige så meget om integration," siger han.Integration i det danske samfund hører for Nabil Astafanos i høj grad sammen med at forkynde kristendom.Han mener nemlig, at danske, demokratiske værdier bygger på evangeliet. Det skal alle danskere - etniske såvel som ikke-etniske - huske hinanden på." Det bekymrer mig, at så mange danskere vender kristendommen ryggen. Det er det, der er farligt for vores værdier, ikke indvandringen.".yskes@k.dk 
I går fortalte indvandrersekretær Nabil Astafanos til Kristeligt Dagblad, at han ville ønske, folkekirken ville gøre mere for arabiske kristne. Med sin stilling i Vigerslev Kirke i København forsøger han selv at gøre sit portræt.
Ja tak!Airbnb gør det muligt at udnytte boligmassen mere effektivt. Det giver jo ingen mening, at turister i København og Aarhus bor på store hotelværelser, mens en masse lejligheder står tomme, fordi beboerne er i sommerhus eller i Rom. Det er godt for miljøet, det er godt for byrummet, det er godt for turismen, og det er godt for væksten (husk på: Uden turister ville de store byer i Danmark slet ikke have lige så mange gode restauranter og kulturtilbud).Den enkelte udlejer kan tjene lidt ekstra, og gæsterne fra Spanien eller USA kan se, hvordan danskerne bor.Airbnb har skabt noget, som ellers er en sjældenhed: Et gennemskueligt marked på en platform, hvor brugerne selv har kontrollen. Her er ingen dumme skrankepaver, og ratingsystemet betyder, at kun ganske få bliver snydt. Brugerne er vilde med det. Det kunne den forstokkede hotelbranche lære meget af, og det er kun sundt, at den bliver udsat for konkurrence.I øvrigt er Airbnb slet ikke ved at oversvømme byerne, sådan som nogle tror. I regeringens ' Strategi for vækst gennem deleøkonomi', som udkom i denne uge, står der, at Airbnb kun står for 5,4 procent af alle turistovernatninger i Danmark. Og da Forskningscenter for Arbejdsmarkeds-og Organisationsstudier (FAOS) for nylig undersøgte sagen, konkluderede de, at kun 1,5 procent af danskerne havde udlejet noget gennem en kapitalplatform som Airbnb inden for det seneste år. Det lyder ikke ligefrem som en revolution - nærmere som et supplement.Så længe alle betaler skat, og så længe byens gamle kvarterer ikke ender som hotelgader, er Airbnb et entydigt gode. Man skal virkelig være en forstokket venstreorienteret for at være imod.Nej tak!Airbnb øger uligheden. Højtuddannede i bymidten med en Instagram-venlig ejerbolig kan nemt leje ud, mens det er svært, hvis man bor i en kedelig, almennyttig bolig i Glostrup, hvor der ofte er regler imod videreudlejning i kort tid. De rige kan bare flytte ud i sommerhuset nogle uger - det kan underklassen ikke. Så selv om Airbnb gør livet lettere for børnefamilier i byen, gør det samlet set Danmark mere skævt.Airbnb gør også os alle sammen til små kapitalister: Vores sofa, køkken og altan er ikke længere bare rammen om familiens liv, men små stykker kapital, der kan give et afkast på markedet. Det ændrer vores forhold til hinanden.Hvor mange ville i dag lade en couchsurfer bo gratis på sofaen en weekend? Eller lade en ven låne lejligheden uden betaling, mens man selv er i sommerhus? Man kunne jo med et tryk på app'en leje sit aktiv ud. Det gør menneskelige relationer en lille smule mere købmandskolde.Det er også den slags tænkning, som skaber boligbobler: ' Et hjem er ikke bare et sted, man bor, men et spekulationsobjekt'.Airbnb puster til ilden under et brandvarmt boligmarked.Folk, der egentlig ikke har råd til en Vesterbro-ejerlejlighed, kan pludselig tjene 40.000 kroner ekstra om året på Airbnb, og så har de alligevel råd. Det får efterspøgslen på boliger til at stige, og så stiger priserne også.Mange andre steder i Europa kan det nu bedre betale sig at Airbnb'e sine kvadratmeter ud end at drive en lokal karateklub eller en café. Jagten på profit fortrænger det praktiske hverdagsliv. Så vidt er det ikke kommet i Danmark, men vi lunter i den retning: I 2012 udgjorde Airbnb 0 procent af alle danske turistovernatninger - i 2016 var det til 5,4 procent.Desuden ' glemmer' mange Airbnb-værter at opgive deres lille nebengesjæft til Skat, og selskabet bag Airbnb betaler slet ikke skat i Danmark, men i Irland. Så det bliver et nej tak til Airbnb herfra.cben@information.dk Fakta: Ja-hatten og nej-hattenDit værktøj til at udfordre instinktive holdninger. På Moderne Tider tager vi begge hatte på.
I denne uge kom regeringen med en ny strategi for deleøkonomiske platforme. Så hvad skal man egentlig mene om Airbnb? Her er argumenterne for og imod.
I 1970' erne rejste flere unge mennesker fra København til Thy med drømmen om frihed og fællesskab. Blandt dem var parret Brethvad, som købte en nedlagt landbrugsejendom på en bakke med udsigt til naturen. Og der, mellem Limfjorden og Vesterhavet, blev Sille Brethvad født i 1971 og voksede op i blæsten på gården med heste og papegøjer.I dag har Sille Brethvad skiftet Vesterhavet ud med Øresund og bor sammen med sine to døtre på 20 og 9 år i København, hvor hun arbejder som museumsinspektør i Cisternerne og Møstings Hus. Derudover er hun næstformand for Kulturnatten i København, som løber af stablen i morgen aften fra klokken 18 til 24, hvor kultursteder og institutioner ekstraordinært holder aftenåbent for offentligheden.Selvom Sille Brethvad bor i København og har engageret sig i kulturlivet der, så har hun stadig brug for at se horisonten og have udsyn, som hun havde i Thy, for at fungere optimalt. Derfor er hun nu flyttet i en lejlighed, som har en rig udsigt over Enghaveparken på Vesterbro." Jeg får stadig en lykkefølelse, når jeg cykler på arbejde, og det endelig blæser i København. Der er en slags renselse i sådan en blæst," fortæller den tidligere thybo.Med til København har hun taget mange af værdierne fra Thy. Sille Brethvad gik nemlig på en grundtvig-koldsk friskole, som lagde grundstenene for hendes interesser senere i livet: fortællinger og sprog.Fortællingen og fællesskabet er vigtig i friskoletanken, forklarer hun. Men hun fik også interessen for sprog, hvorfor hun begyndte at studere dansk på Aalborg Universitet.Men det var i grunden en anden historie, som fangede hende.Nemlig fortællingen i billeder og kunsten. Derfor tog hun springet og begyndte at læse kunsthistorie på Københavns Universitet.Hun fik nogle år senere arbejde i Kultur og Fritid på Frederiksberg, hvor hun også blev museumsinspektør i Møstings Hus. Og da man i 2013 lavede en museumsfusion, fik hun ansvaret for Cisternerne sammen med Astrid la Cour.Cisternerne er et gammelt vandreservoir på Frederiksberg, som leverede vand til københavnerne efter den store koleraepidemi i 1853, hvor smittekilden blandt andet kom fra det forurenede vand i byens brønde.I dag kalder Sille Brethvad Cisternerne for hovedstadens mest unikke rum. Når besøgende bevæger sig ned i de 4320 kvadratmeter store rum, som aldrig ser dagens lys og har en luftfugtighed på næsten 100, bliver de nærmest opslugt af Cisternerne og skal bruge alle sanser. Og det er netop meningen.For siden overtagelsen besluttede de to kvinder, at alle udstillingerne skulle tage udgangspunkt i de specielle arkitektoniske rammer og klimatiske vilkår, som hersker dernede. Derfor er der lige nu en udstilling af den japanske arkitekt Sambuichi, som fortolker en japansk helligdom, hvor gæsterne får sig en slags undersøisk vandring dernede.Og i morgen til Kulturnatten forventer de et menneskehav af besøgende, når Kulturnatten åbner byens mange tilbud til familierne, fortæller Sille Brethvad.Men det er også en aften, hvor mange børn bliver præsenteret for kunst og har deres første møde med kulturlivet. Derfor opfordrer hun alle til at kaste sig over de mange arrangementer, især dem uden for indre København. Og når hun anbefaler arrangementer, som ligger i yderkanten, er det netop thyboen i hende, der taler.På Kulturnatten vender Sille Brethvad i høj grad tilbage til sine gamle værdier fra friskolen om at holde fællesskabet i hævd. For på Kulturnatten byder alle ind med idéer og arrangementer, der kommer i den fælles pulje, som hedder Kulturnatten. Og det er ikke langt fra, hvordan det var i Thy. Selvom man nede i Cisternerne dog ikke kan mærke suset fra den vestjyske blæst.roensholt@k.dk 
portræt Sille Brethvad fik på den grundtvig-koldske friskole i Thy fortællingen om fællesskabet med sig. Det videreformidler hun i dag som museumsinspektør på Cisternerne og Møstings Hus og som næstformand hos Kulturnatten, som i morgen aften åbner dørene i København.
Hvad man kan købe i Istedgade på Vesterbro er en kendt ting, og så er det faktisk ikke engang så udbredt mere (har jeg hørt!), men så kan man få noget andet, nemlig malbec. I vinbaren Malbeck har man haft en sådan succes med kun at servere vine på malbec-druen, at man har udvidet med flere filialer og for resten også udvidet sortimentet, som nu tæller vine fra mange andre steder.Malbec er stadig hovedstolen, forståeligt nok; druen er noget af det mest interessante, der fås fra den såkaldte Nye Verden, i dette tilfælde Argentina. Men også på dette felt sker en udvikling.Prinsens vinDer var engang, da man vidste, hvad argentisk malbec var for en fisk, nemlig kraftig, rig og sødmefuld; i dag har den mange forskellige udtryk, også takket være yngre producenter, der går i retning af det usvovlede.Taler man om malbec, kunne man også tale om prins Henrik. Vinen fra Château de Cayx blev folkeeje, fordi alle syntes at vide alt om, hvordan den smager. Prinsens vin var det rene rævepis, det ved enhver bodegagæst med daglig hang til lunkne Tuborg.Spejlblanke svigermødre og feststemte teenagere giver deres imaginære smagsnoter til bedste, danskerne ved nok, hvad de vil have. Rygterne løber, og sladderen den går, eller gik, især, for kvaliteten (og prisen) steg jo voldsomt, men sandheden er, at prinsens vin aldrig var sur, men den har måske nok kunnet beskyldes for at være hård; det kan malbec være.Og prinsens vin er på malbec. I Cahors hedder druen auxerrois eller cot, men det er som malbec, den har fået succes i sit nye fædreland, Argentina.Højere end krybene kan nå "Den sorte vin" er et andet kælenavn, og navnet antyder, at den ikke er for børn.Det er en vin med personlighed og også en vin med en stærk oprindelighed; et stort tilstedevær, ville Jørgen Leth vel sige.Vinmarkerne i Argentina ligger højt, de fleste i 1000 meters højde, nogle dobbelt så langt over havover-fladen og enkelte i op til 3000 meters højde; det er verdens højest beliggende marker. I den tynde luft er skadedyr ikke noget problem, og sprøjtemidler helt unødvendige. Sollyset rammer mere intenst, og luftens indhold af CO2 er mindre, alt sammen en del af potentialet til at skabe mere komplekse og aromatiske vine, end man kan længere nede.En af de flittigste aktører i højderne er Nicolas Catena, der har skabt nogle af de største vine på malbec overhovedet. Men der er mange andre. Deciderede naturvine fås også her, men disse vine har det med at bære mere præg af deres religiøse opvækst end af det terroir, hvor de er født, men så er der andre bud: Her er både bøfburgere, der skriger på barbecue og chilidressinger, her er aristokratiske vine, og helt anderledes meget seriøse, ligefrem lette eksemplarer, der møder Frankrig på halvvejen.lillelund@jp.dk Fakta: Malbecs mange ansigterBODEGA NOEMIA J. Alberto, Rie Negro Patagonien 2013 Pris: 310 kr. Forhandler: H. J. Hansen Lettere, mere spændstig - meget langt fra bassevin; danske Vinding-Diers vin er meget elegant, ren, vertikal og aristokratisk kølig i sit udtryk. Perfekt balance.ZUCCARDI Serie Q, malbec, Valle de Uco, Mendoza 2013 Pris: 100 kr. (v/ 6 fl.) Forhandler: Jysk Vin Krydret, sødmefuld og rig, men også rank, vertikal og med et køligt, mineralsk strejf. Flot.LUIGI BOSCA La Linda, Private Selection. Old Vines malbec, Mendoza 2014 Pris: 90 kr. (tilbud) Forhandler: Theis Vine Traditionel bulderbasse af en argentiner, men her er virkelig "bang for the buck"; masser af kraft og sødme, men også en struktur i vinen, som smager af mere end prisen. Flot. Madvin. Til rødt kød eller simreretter.CARELLI 34, malbec Reserve, Mendoza 2014 Pris: 2 for 145 kr., Forhandler: Meny Frugtig, enkel, ligetil - grænsende til det banale.Klistrer lidt rigeligt sødt til sidst. Kræver noget marineret, grillet kød for at fungere. Serveres under alle omstændigheder kølig.FINCA AMBROSIA Vina Unica, malbec, Gualtallary, Tupungato 2013 Pris: 250 kr. Forhandler: Malbeck Ambitiøs vin, moderne i snittet. Bordeaux-agtig, "smooth operator", sødmefuld, lækker, poleret, men stadig vertikal, rank. Bør gemmes.CATENA ALTA Historic rows, malbec, Mendoza 2013 Pris: 250 kr. Forhandler: Philipson Poleret, bordeaux-agtig; en malbec til pæn brug, fornem balance, tør slutning. Rank, lækker.
Både bassevine, bordeaux-agtige ting og letløbende naturdrikke hører med til billedet af argentisk malbec.
P 1 P1, hvorfor har du forladt mig? Jeg kan ikke huske, hvornår jeg skiftede kanal fra P3 til P1, men vi er tilbage i mit barneværelse i mine forældres hjem, hvor jeg brugte timer ved skrivebordet. Jeg kan ikke huske, hvad jeg lavede, mens jeg lyttede. Tænkte, tror jeg. Skrev breve på min elektriske skrivemaskine, lavede lektier, udtænkte historier. Det fortsatte, da jeg flyttede hjemmefra. Jeg har altid haft en transistorradio i nærheden af køkkenbordet, og da jeg blev single, også en i soveværelset, så jeg på triste dage ikke faldt i søvn i ensomhedens rungende stilhed. På Vesterbro fik vi en radio i køkkenet, og den er det eneste, der må larme her.Jeg hørte, hvad der var. Gudstjeneste om søndagen, og nogle gange hentede jeg en salmebog og læste teksterne. »Mennesker og Tro«, selv om jeg slet ikke tror. »Stedsans«, som fortalte historier fra steder, jeg ikke kendte. »Orientering«, hvor jeg blev klogere på Nordirland, på Sydamerika, hvor Kirsten Larsens stemme har raspet mig gennem FNsystemet (tak, Kirsten!) og Tage Baumann forklaret om sikkerhedspolitik. »Alletiders Historie«. »Eksistens«. »Harddesken«. Jeg lyttede og blev klogere på ting, jeg ikke anede, jeg ville vide noget om, hvilket er en af de ting, jeg elsker allerhøjest. At opdage, hvor stor verden faktisk er. Både den lige om hjørnet og den på den anden side af Jorden.Sådan er P1 ikke mere. Der er stadig bittesmå lommer af viden, »Hjernemadsen« er godt, »Orientering« har gode indslag, gudstjenesten sender de stadig, men alt for tit er der for mange mennesker, der debatterer alt for mange ting. Det er lige meget, hvad de ved om tingene, bare de vil snakke, gerne i munden på hinanden.Jeg orker det ikke. Jeg vil hellere høre en begavet forsker fortælle om kalkmaleri, kvantefysik eller Kinas udenrigspolitik end fjantet snak om ingenting og samtale, der kun vil konstatere uenighed, ikke finde løsninger.Jeg tænder af og til, men skruer væk.Jeg hører BBC, amerikanske podcasts om politik, danske fodboldpodcasts og af og til et enkelt DR-program som Mikkel Freys serie om hans fars selvmord. Jeg køber aviser og blade, der kan fortælle mig de historier, jeg ikke vidste, jeg ville høre. Jeg laver mad til »Fodbold FM«, »The Daily«, »Kongerækken« og »Radio Atlantic«. Jeg hører FCKøbenhavns Fanradio, før jeg går i seng. Af og til P1 om morgenen, men aldrig resten af dagen.Det er mærkeligt. Jeg er 42, og jeg havde troet, jeg skulle høre P1 altid. Men selv om jeg formentlig forhåbentlig kun har levet halvdelen af mit liv, er jeg åbenbart for gammel for DR, deres store mål er at tiltrække flere unge.Måske tror DR, at jeg som ikke-digital indfødt er for dum til at skrue væk eller bare ligeglad med indholdet eller nok bare skrider over på P4 og mimrer med. Måske er de ligeglade.Måske er jeg bare ved at blive gammel? Men heldigvis kan jeg stadig blive klogere.Bare ikke på P1.Fakta: GOD LYD I MINIFORMATHvis man hører podcast og bliver træt af lyden i sin telefon (og det gør man), er denne lille højttaler JBL Go til nuttede 199 kr. et godt bud på en lydkilde. Fin lyd, fin lille størrelse og holder fem batteri i fem timer. Jeg har den også tit med ude at rejse, så jeg kan høre radio eller podcast, mens jeg spiser morgenmad. Fås blandt andet i Elgiganten.UGENS SVINGNINGERSelvbillede »Støj er en del af livet i byen, det må man tage med.« Efter fire dage med nattevejarbejde »Er der ledige huse på Mandø/ hvem skal jeg slå ihjel for at kunne sove?« Cello.Verdens fineste instrument og lyden af efteråret.Hej, milde vemod. Meget, meget vigtige mænd, der går og råber ind i headsets.I aner ikke, hvor tossenuttede I faktisk ser ud. Gråstenæbler.Bare køb.Bare spis.
STRØTANKER.
Bussen stjæles. Mellem kl. 22 tirsdag 29. august og kl. 07 onsdag 30.august stjæles en belgisk bus fra Ingerslevsgade på Vesterbro i København.Der er ingen »indikationer på, at der er tale om andet end et simpelt brugstyveri af et køretøj«, skriver Københavns Politi, men med det seneste års begivenheder i Europa in mente bedes alle, der har set bussen, kontakte politiet.Bussen har registreringsnummer 1-DIA-309 og er hvid med en påmaling. Der er formentlig kun én bus i Danmark med den påmaling, twitter politiet.En borger skriver på Twitter: »Er 90 % sikker på jeg så den på Køge Bugt-motorvej kl. 7.03 her til morgen.Sydgående retning«. En anden borger twitter: »Det nok en vognmand der ikke har betalt sin gæld det ret almindelig at bussen bliver hente, har selv gjort det en vognmand skylde mig 140000«.Chaufføren er chokeret. Politiet skriver på Twitter torsdag 31. august, at de fortsat leder efter bussen og »modtager meget gerne henvendelser om det«. Ifølge Ekstra Bladet er bussens belgiske chauffør chokeret. Planen var, at han onsdag skulle køre bussen tilbage til Belgien uden passagerer.»Onsdag morgen gik jeg hen til der, hvor jeg havde parkeret bussen, men den var ikke at finde nogen steder, fortæller Carol D'eigens til Ekstra Bladet. Han ledte efter bussen, inden han meldte den savnet til politiet, og han brugte en stor del af dagen på Politigården på at finde dokumenter, informationer og billeder af bussen.»Jeg var meget chokeret og forvirret over, at bussen var væk«, siger Carol D'eigens til Ekstra Bladet.Ifølge BT ønsker politiet ikke at oplyse yderligere om, hvilke efterforskningsressourcer, der er i spil.Bussen er set i Kokkedal. Københavns Politi har et gennembrud i efterforskningen fredag 1. september.De skriver på Twitter, at bussen er »sidst set i Kokkedal køre mod nord ons nat omkring kl. 04.30«. DR skriver, at politiet er »overbevist om, at bussen stadigvæk befinder sig på Sjælland«. Politiet beder da også for tredje dag i træk om offentlighedens hjælp. Dels »hvis man har udlejet større garageanlæg, lader eller lignende, hvor en bus kan holde, uden helt at vide, hvad det skal bruges til«, som Københavns Politi skriver i deres anden tweet den dag, eller hvis man bor i Kokkedal: »Vi er særligt interesseret i at høre fra borgere i og omkring Kokkedal, hvor bussen sidst er blevet set.Vi har fået en del henvendelser allerede, og det håber vi vil fortsætte, siger leder af Københavns Politis vagtcentral Peter Buhl til DR.Intet sker. Lørdag 2. september er der intet nyt om den stjålne bus.Heller ikke søndag 3. september.Mandag 4. september er der heller ikke nyt om bussen, men DR skriver, at: »Dekorationerne på bussen kan dog pilles af, så politiet beder også folk være opmærksomme på, om de har bemærket en hvid turistbus, som muligvis kan være den stjålne bus«. Tirsdag 5. september er der intet nyt. Onsdag 6. september erkender Peter Bull over for Bagsiden, at det er der en »god årsag til: Der er ikke noget nyt at bringe. Siden vi sidst meldte noget ud offentligt, er der ikke sket noget i den sag«. Der er heller ikke mange henvendelser: »Det er for nedadgående«. På Bagsiden i dag kan vi afsløre, at bussen muligvis er set på Amager Fælledvej, og at det muligvis var i lørdags. Alle henvendelser om sagen på telefon 114.

KØBENHAVNS Bymuseum hedder ikke længere Københavns Bymuseum, ligesom Kunstindustrimuseet heller ikke længere hedder Kunstindustrimuseet. Begge har været til en slags numerolog, der har bildt dem ind, at de kan få nyt liv ved at hedde noget andet.Start forfra Britha Hansszen! Du er befriet fra din egen historie. Ok, så Københavns Bymuseum blev ved en - i det lange løb - tilfældig direktørs beslutning til Københavns Museum og ved en senere beslutning også en del af STORM20, som åbnede i går. Og Kunst &amp; Historie, som er en fælles hat for Københavns Stadsbibliotek, Thorvaldsens Museum, Nikolaj Kunsthal. Og NU bliver det indviklet: STORM20 er en lokalitet i Stormgade 20, som ifølge pressemeddelelsen rummer »Danmarks første Maker Space med udgangspunkt i historie og kunst«, hvor »alle kan lære ved at skabe«. Maker Space er en slags hobbyværksted, som ethvert bibliotek med respekt for de bogfremmede og deres eget dalende udlånstal har anskaffet sig - ofte sammen med et trommesæt, et yogahold og udstyr, hvor man kan lave sin egen unikke T-shirt.Til gengæld blev der under flytningen af Københavns Museum fra det fine palæ på Vesterbrogade til Stormgade ikke plads til modelbyen af København i Middelalderen.De knæhøje huse og kirker af keramik, gadeforløbet og voldene i miniaturebyen har, siden den blev stillet op i 1957, været elsket af børn og af voksne, der som børn blev indfanget af den og mindet om alt muligt, når de kiggede ind over smedejernsgitteret fra Vesterbrogade.Museet lukkede i 2015 efter 56 år på museums fattige Vesterbro for at flytte til en mere central adresse og henvende sig til internationale turister, der i forvejen skal i Tivoli, på Glyptoteket eller Nationalmuseet.I stedet for modelbyen, som museumschefen oplyser, at »mange spørger efter«, kommer en ny interaktiv bymodel med 3D-scanninger af ikoniske bygninger. Når museet åbner i 2018, vil der også være et kort i gulvet, omgivet af en 360-graders projektion, nøgler, man kan aktivere, og noget, der kan zoome ind.DET lyder alt sammen meget - typisk.Museumsgæster skal klikke, scanne, skabe, udforske, »arbejde aktivt« i det flimrende lys fra videoinstallationer, hvoraf halvdelen ikke virker. Mens det virkelige, lokale og nationale særpræg skæres væk ved flytninger, navne forandringer og »Maker Spaces« på alle vandrette flader. Frygten for at kede gør stederne så fortvivlende ens. Hvorfor skal alle være med i alt selv? Det er lige så dumt som i 1970erne, hvor litteratur og kunst blev opfattet som noget, alle kunne lave selv, og hvis ikke, kunne det afskrives som elitært.Hvorfor er det elitært at stå stille foran et maleri, et interiør, en stol, et værk og simpelthen se på det? Det er stadig to-vejskommunikation, stadig erkendelse og udvidelse.For modgift: Besøg Nationalmuseets klunke hjem i Frederiksholms Kanal 18.Det er vildt! Ingen har rørt en finger siden 1890, og man bliver automatisk gammelkøbenhavnsk i hovedet af at være der.For modgift: Besøg Selsø Slot med tårne af krageskeletter i skorstenene, spindelvæv i vindueskarmene og et lag glas i vinduerne.Intet elektrisk lys og derfor installations-og interaktivtfrit område. Man kan nå langt med ting og steder.Posthuset på Købmagergade i København er ikke længere posthus, selv om palæet har været i postens tjeneste siden 1780.Rådhusbiblioteket på Rådhuset er ikke længere bibliotek, selvom lokalerne blev indrettet specifikt til biblioteket i 1903.Universitetsbiblioteket i Fiolstræde (1861) er en skygge af sig selv, fordi de to fakultetsbiblioteker er smuttet. Når der ikke er sammenhæng mellem bygning og brug, så smutter historien. Kunstindustrimuseet i Bredgade blev til Designmuseum Danmark. Vi ved godt, vi er i Danmark. Selv de internationale turister, man kaster sig på maven for, ved det.
Grrrr. Frygten for at kede gør museerne så fortvivlende ens. Hvorfor skal alle være med i alt selv?
På Sølvtorvet er håndværkerne i gang. Det har de været en rum tid, og resultatet af deres banken, boren og regeren bliver endnu en Netto-butik, selv om der faktisk ligger nogle stykker i forvejen sådan indenfor rimelig rækkevidde, herunder en på Blegdamsvej, en på Nørreport og en i Sølvgade.Men nu kommer der altså endnu en, og den kommer til at ligge i den bygning, der tidligere husede en - ikke synderligt velbesøgt - thailandsk restaurant og en café uden nogen videre synlig identitet.' Eastern Corner' var navnet, og før det blev til and i rød karry og jasminris i dampende bunker, lå der en bar med det nordamerikansk klingende navn ' Silver Dollar', en bule af vistnok værste skuffe, hvor flabede fætre godt kunne risikere at få et par over nakken - især hvis de var langhårede og så hovne ud.For endnu længere tid siden stod der ' Restaurant Corner' på facaden, og i det etablissements storhedstid, var der mulighed for både jazzmusik og noget at spise og drikke - Dan Turèll har levende beskrevet, hvorling, ledes han en hel uge i træk hver aften lyttede til den amerikanske pianist Earl Hines, som var på programmet der i 1960' erne.Det vil ikke ret mange hverken vide eller tænke over, når supermarkedet om et par måneder skinner gult og stærkt med den karakteristiske skottehund som logo. Og det er der for så vidt heller ingen grund til at lamentere over; verden forandrer sig, byen er en levende størrelse, en molok, der æder sine egne børn for at kunne vokse og forny sig.Så ude på Strandlodsvej på Amager er der på relativt kort tid vokset et helt nyt kvarter frem. Hvor der tidligere var sådan lidt halvforfalden småindustri, en autoophugger og et bilværksted med speciale i gamle Corollaer og Kadetter, ligger der nu stolte knejsende beboelsesejendomme, sushi-barer og caféer med smoothies, så de forpustede motionsløbere kan få lidt at styrke sig på efter dagens cardio-kilometre.Nogle vil måske nok savne møbellagrene, de tomme gasbetonbygninger og kunne huske historierne om, at der i området var både pornoindustri og meget andet i gamle dage, og der var hverken hipstere, djøf'ere eller cand. mag. er i moderne kultur og kulturformidmen håndværkere, ekspedienter og knejper, hvor folk hed Finn og Svend Aage, som drak hof og røg cigaretter og spiste spegepølse og wienerbrød.Men det er lige meget.For sådan er det ikke længere, og det er udtryk for en absurd nostalgisk sentimentalitet at ønske de nye huse og indbyggere væk og borte.Nede i Nordre Frihavnsgade lå der engang en tre-fire slagtere, to osteforretninger, et par viktualiehandlere og en isenkræmmer, som også havde glas og porcelæn. Sidstnævnte har for længst kalket vinduerne, men til gengæld ligger der nu en butik, som sælger naturvin og økologisk gin - og der er ikke den variant af elegant lingeri, der ikke forefindes i mængden af butikker med ting til damer. Det er fint, medmindre man står og mangler eksempelvis en pakke herrelommetørklæder, et sort slips eller en paraply; så må man ind til byen. Og det er godt. For så kommer man lidt ud, får cyklet sig en tur og mulighed for at tænke over, at København faktisk slet ikke er én by, men mange.Kernen er K, men ude omkring ligger så satellitterne Nørrebro, Vesterbro, Østerbro - og endnu længere ude Nordvest, Sydhavnen, Valby og Frederiksberg, der alle har deres egen stemning og udvikler sig på forskellig vis.Ude i Nordvest, for enden af Fasanvej er en Lidl vokset frem, dér i det underlige grænseland mellem Frederiksberg og Ydre Nørrebro - området med Højbanen, det gamle Novo Nordisk - og brændselshandlere, Harrys Place med den originale Børge og engang en forretning, der solgte parallelimporterede Adidas-sko til fornuftige priser, så det kunne betale sig at tage turen helt fra Sjælør til Fasanen, og når man alligevel var der, kunne man købe sig et par billige andensorteringsjeans hos Nodahls Herretøj på Nørrebrogade, stykket mellem Lundtoftegade og Hyltebro.Nu er der bland selv-slik i rå mængder og interessante tyske varianter af Fanta med smag af mango og lime og tropiske kemikalier.Det skal man ikke kimse af.For man skal huske på, at når forsynet lukker en dør, så åbner der sikkert en Netto. Eller en kaffebar.henrik.palle@pol.dk Verden forandrer sig, byen er en levende størrelse, en molok, der æder sine egne børn for at kunne vokse og forny sig.

Hvis du skulle forestille dig dit sidste måltid, hvad skulle I så spise?»Jeg har en god ven, Jacob Mielcke, som er kok. Jeg tror, at jeg ville bede ham om at lave maden. Han blander asiatisk med det lokale, og jeg elsker asiatisk mad. Der skal i hvert fald være dumplings. Jeg har engang lavet en dumplingkonkurrence imod ham, og det kunne han godt finde ud af.«.Hvad skal I drikke?»Vi skulle have de bedste øl i hele verden.Nogle IPA'er fra USA og noget lambic. Og vi skulle også have de bedste vine. Rødvinen skulle være Pingus og nogle Rieslings fra Tyskland, hvor jeg har en vinmark. Vi skulle drikke gammel portvin og Madeira-vin fra 1800-tallet. Og så selvfølgelig cocktails.Whiskey sour er min hofdrik, og den skulle også være der. Den skal laves af Morten, som laver vores cocktails på min cocktailbar, Mikropolis.Han laver den bedste whiskey sour i verden.«.Hvem skal med?»Selvfølgelig min kone og mine børn. Og så mine søskende, mine forældre, min svigermor og resten af familien. Derudover mine bedste venner og bedste kollegaer. Både de nære fra kontoret, og samarbejdspartnere og bar managers fra udlandet. Det skulle bygges sådan op, at jeg sad sammen med de tætteste fra familien. Men der skulle være rigtig mange med, som bare festede og åd.«.Hvor skal det holdes?»Ude ved Baghaven, mit nye sted på Refshaleøen, som ligger ud til vandet. Det skulle være en rigtig københavnsk sommeraften.Vindstille, varmt og lyst. Og der skulle være plads til mange, hvor nogle af os sad inde i hovedbygningen, mens andre sad i et kæmpe telt udenfor.«.Hvilken musik skal I høre?»Nu lyder det som om, jeg bare kender alle mulige smarte mennesker. Men jeg kender Mikkel Borg Bjergsø, 41 år, manden bag Mikkeller, åbnede fredag sin nye morgenmadsrestaurant »Hyggestund« på Vesterbro.Til hans sidste måltid skulle der være vindstille, varmt og absolut frit for taler.Aaron og Bryce fra The National. Jeg tror, at jeg vil få dem til at komme og spille. Gennem dem har jeg mødt Justin fra Bon Iver, som også skulle spille. De er de bedste mennesker og laver den fedeste musik. Der er mange musikere, jeg gerne vil høre, men det ville også betyde noget, at det var nogen, jeg havde et forhold til. Rick Astley skulle også spille. Han har spillet ude på Baghaven til en efterfest for nylig. Han skulle slutte af.«.Hvem skal holde tale?»Ingen. Jeg bliver så forlegen, når andre skal stå og sige noget pænt om mig. Og jeg kan slet ikke finde ud af at holde én selv. Jeg tror aldrig, at jeg har holdt en reel tale. Jeg kan simpelthen ikke. Det sætter mig meget i fokus, og det bryder jeg mig slet ikke om.Jeg er virkelig dårlig til at spille skuespil og udgive mig for at være noget, jeg ikke er, hvilket jeg for eksempel føler, at jeg skal, når jeg står til en messe foran en masse erhvervsledere og skal fortælle om Mikkeller.Der forventer folk, at man er ekstremt tjekket og helt inde i den verden. Og jeg ser ikke mig selv som en businessmand eller administrerende direktør, men som en, der laver det, jeg kan lide, og har det sjovt med det.Jeg var skolelærer, inden jeg blev fuldtidsølmand.Og det kunne jeg rigtig godt lide, for der kunne jeg få lov til at være mig selv.«.Hvordan skal det slutte?»Jeg er rigtig god til at snige mig ud fra sådan nogle ting uden ikke at sige farvel. Når man siger »nu går jeg fra festen«, kommer der igen opmærksomhed på én. Så derfor har jeg øvet mig i at blive god til at smutte fra ting. Og folk, der kender mig, ved godt, at det sker på et eller andet tidspunkt. Så min kone, mine børn og jeg skulle finde en eller anden anledning til at snige os væk, og så skulle vi være sammen, mens de andre festede videre.«.»« DER SKULLE VÆRE RIGTIG MANGE MED, SOM BARE FESTEDE OG ÅD.

Hver søndag sidder 40-50 konvertitter med muslimsk baggrund på kirkebænkene i Apostelkirken på Vesterbro i København. De er del af et voksende antal muslimske flygtninge og indvandrere, der vælger at konvertere til den kristne tro.»Det begyndte med, at nogle folk bankede på døren og var interesserede i at vide mere om kirke og kristendom.Og vores arbejde er så udsprunget af den måde, vi har imødekommet deres ønsker om at lære om kirke og tro,« siger sognepræst Andreas Rasmussen. »Vi har aldrig været ude og sætte plakater op eller lave opsøgende arbejde f. eks. på asylcentrene.« Folketingsmedlem Marie Krarup fra Dansk Folkeparti har flere gange, senest i et debatindlæg i Berlingske fredag, gjort sig til talsmand for, at folke kirken bliver mere aktivt missionerende blandt den muslimske del af befolkningen. Formålet er først og fremmest at forebygge islamistisk terror. Desuden er det en kristen pligt at vise også muslimer vejen til frelse, mener hun.Men Andreas Rasmussen mener ikke, det vil have synderlig effekt, at folkekirken som institution går ud med en missionskampagne målrettet muslimer.»Det er ikke et tiltag, jeg personligt ville gå ind i. Mit indtryk er, at det først og fremmest er de mellemmenneskelige relationer - mund til mund-effekten - der er afgørende for, at der hele tiden kommer nye mennesker til i kirken,« siger han.»Hvis en god ven anbefaler at besøge kirken, så er der en tillid og en tyde lighed omkring det. Og jeg tror ikke, at vi som institution vil kunne opnå den tillidsfulde relation. Derfor handler det for os mere om, hvordan vi modtager dem, der kommer til os.Det er meget vigtigt for os, at de gennem en længere periode - et halvt år - regelmæssigt går i kirke, så de får en fornemmelse af, hvad kirke og kristendom er.« Undervejs i det forløb har konvertitten to personlige samtaler med en præst om sine bevæggrunde for at ville døbes. Der er også fællesspisning og måske et oplæg efter gudtjenesten.Efter det første halve år følger den egentlige dåbsforberedelse, også et halvt år, med samme kristendomsundervisning, som folkekirkens konfirmander får.Sidste år valgte ca. 500 muslimer at konvertere til kristendommen.»Det er især muslimer fra Iran og dele af Afghanistan, som enten har mødt kristendommen i deres hjemland eller i Danmark,« fortæller Mogens S. Mogensen, ekstern lektor på Københavns Universitet, der forsker i bl. a. kristen-muslimske relationer og missionsvirksomhed.Integriteten på spilHan er enig med Marie Krarup i, at det er en kristen pligt at dele evangeliet med andre, og at det kan folkekirken blive meget bedre til.»Men så snart man spænder missionen for en politisk vogn, mister den sin integritet,« siger han.»Man kan ikke være i mission over for andre mennesker, som man frygter eller hader. Mission kan kun deles i frihed og kærlighed. Hvis vi begynder med at sige, at muslimer er vore fjender, som vi er bange for og vil begrænse deres antal, så er vi langt væk fra kristen mission.«.tmp@berlingske.dk Fakta: SÅ MANGE RELIGIØSETre ud af fire1. januar 2017 var der 4.361.518 medlemmer af folkekirken. Det svarer til godt og vel tre ud af fire indbyggere i Danmark.Den muslimske befolkning i Danmark estimeres til 284.000 personer i januar 2016, svarende til fem pct. af befolkningen.Kilde: Kirkeministeriet og religion.dk.
Stadig flere muslimer vælger at konvertere til kristendommen. Men det sker ikke som resultat af en aktiv missionsindsats fra folkekirken. Mund til mundmetoden har større effekt, mener sognepræst.
Jeg havde egentlig lovet mig selv ikke at skrive den klassiske træt-af-Distortion-på-forhånd-opsangklumme.For det første, fordi den er blevet skrevet et utal af gange. Men også, fordi jeg synes, at byen skal kunne rumme alle slags individer og fællesskaber. Så jeg var egentlig begyndt at skrive om, hvorfor jeg grundlæggende er tilhænger af Distortion.Det gjorde jeg så, indtil jeg så en på Twitter, der skrev, at folk, der bor i København, og som brokker sig over gener i forbindelse med årets største byfestival, bare kan flytte til Køge. For der skulle angiveligt være både ro og billige huse, hvortil jeg lige må oplyse, at et godt gedigent hus i Køge koster omtrent 3,3 millioner, og det er ikke ligefrem det, jeg vil kalde et slagtilbud.Derudover satte det, mildt sagt, mit tis i kog, at præmissen for at bo i København tilsyneladende har indsnævret sig til, at hvis ikke man vil acceptere en Roskilde Festival midt på Nørrebro, må man flytte.ONSDAG AFTEN sidste år var jeg til Distortion på Nørrebro. Der var så mange mennesker omkring mig, at jeg - efter det havde taget mig en halv time at bevæge mig de omtrent 200 meter fra Rust og ned til Sankt Hans Gade - fandt en sidegade for at trække lidt luft. Der så jeg tre unge gutter på omtrent 16 år i færd med at overpisse en cykelsadel. Jeg bad dem rimelig bestemt om at lade være, hvortil de bad mig om at lade være med at være så latterlig.Og bevares, det kan da virke latterligt ikke at pisse på en cykelsadel, når man ligger på den interessante side af en russisk brandert a la Kalasjnikov Vodka, og så er det også absurd træls, at jeg kommer der og har det så voksenfornuftigt.Kort tid efter så jeg en bil, der var blevet trampet halvt ihjel, fordi nogen havde glemt at fjerne den. Hvilket måske også var lidt fjollet, begivenheden taget i betragtning, men på ingen måde noget, der gav nogen ret til at smadre den til ukendelighed.Morgenen efter kom min rummelighed atter en gang på prøve, da min veninde skrev, at hun på vej på job havde fundet menneskeafføring i sin opgang.Misforstå mig ikke: Jeg er forelsket i konceptet om, at en hel gade rykker spisebordene ud på asfalten for at holde fællesspisning, at ungerne kan deltage i kunstworkshops, mens børnebogsforfattere dedikerer deres tid til at læse højt fra deres yndlingsbøger, mens du kan stå i solen med dine venner og nyde en kold øl.Men det kan ikke være rigtigt, at det eneste alternativ for mig, der synes, det er lidt klamt med diverse kropsvæsker spredt rundtomkring i en bydel, og som i øvrigt også mener, at det er for åndssvagt, at bare fordi Claes har glemt at flytte sin Ford Escort, skal den forvandles til en skrotbunke, er at flytte til forstaden.Det, jeg forsøger at sige, er, at jeg er vild med Distortion-konceptet. Men jeg er ikke nødvendigvis vild med det Carl-Mar-kursus, som dele af Distortion har udviklet sig til.Det er meget muligt, at det er fællesskab for dig at stå 70 gutter på samme gade og pisse over kors. For mig er det bare noget, der giver en virkelig hæslig dunst næste solskinsdag, og derfor vil jeg gerne lige sige til dig, der har tænkt sig at udnytte Distortions fuldstændig forrygende potentiale: Man må gerne opføre sig som en idiot i byen, men man må også helt vildt gerne tænke sig om.ibyen@pol.dk Jeg er ikke vild med det Carl-Mar-kursus, som dele af Distortion har udviklet sig til.Fakta: MIKROPORTRÆTSandie WesthAlder og beskæftigelse? 30 år og radiovært Bedste Distortion-minde? Da jeg stod med mine veninder i Istedgade for nogle år siden, solen skinnede, og vi havde købt nok øl! Værste Distortion-minde? Da jeg i 2014 så en mand falde ud ad et vindue på 4. sal på Vesterbro. Jeg har efterfølgende læst, at han overlevede.Du skal dj'e til Ibyen-prisen, der uddeles under Distortion 1. juni. Hvilke tre sange kommer du stensikkert til at spille? Katy B feat. Jessie Ware ' Aaliyah', ' Fastlove' med George Michael og ' Think' med Aretha Franklin.

Vi lever på mange måder i to verdener.Jeg er gammel nok til at huske en tid før internettet, og lad mig forsikre yngre læsere om, at dengang og nu ikke kan sammenlignes. Internettet var en gamechanger på linje med penicillin, præservativer eller Prinsgemalens pensionering. Og mens der er mange grunde til at udvise rettidig omhu omkring vores brug af teknologiske fremskridt, hører jeg ikke til de maskinstormere, der frygter den trykte bogs død, eller at nye generationer kun vil kommunikere digitalt, fordi det er for angstprovokerende for dem at tale ansigt til ansigt.Derimod har vi alle muligheder for at nyde det bedste af alle verdener. For nylig skrev Weekendavisen om netop afdøde Robert B. Silvers, der i en menneskealder var redaktør på The New York Review of Books. Artiklen var ledsaget af et skønt billede af Silvers ved sit skrivebord. I baggrunden pryder bogreoler hele væggen, mens stabler af bøger fylder skrivebordet. Det gør dog også hans laptop, og ude i siden kan man lige skimte tastaturet til hans PC. Selv om Silvers, der blev født i 1929 - samme år som krakket på Wallstreet - angiveligt dikterede sine e-mails, tog han udviklingen til sig og brugte den til fortsat at udgive et fremragende blad, uden at give afkald på den trykte bogs lyksaligheder.Mens CDen har svært ved at konkurrere med streaming og download af musik, går det slet ikke så dårligt for vinylen i disse år. Selv havde jeg i en årrække pakket min samling væk i en kasse og regnede inderst inde nok med, at det var et overstået kapitel, der var overhalet af udviklingen. Men for et par år siden købte jeg en fremragende pladespiller, der trods CD-afspiller, USB-stik og andet godt er designet som en hyldest til den amerikanske diner i 1950erne. Nu kan jeg frydefuld hive »The Rise and Fall of Ziggy Stardust and the Spiders from Mars« frem og nyde David Bowies mesterværk, mens jeg beundrer det smukke omslag med teksten »To be played at maximum volume«. Så kan jeg føle mig ung og gammel på én gang.På samme måde elsker jeg både brætspil og computerspil. Begge dele spiller jeg gerne sammen med gode venner. Men hvor det er nemt nok at tænde PCen og hygge sig med venner over mikrofonen, mens man sammen dræber zombier, nazister, terrorister eller lignende krapyl, kan det være svært at finde tid til at samle alle til en hyggelig middag og brætspilsaften så ofte, som man gerne ville. Især, hvis man som jeg bor i forstæderne, mens de fleste spilkammerater holder til i byen eller sågar i udlandet.Men også her kommer den teknologiske udvikling mig til gode. Spilplatformen Steam, som jeg bruger til at spille førnævnte computerspil på, har nu udviklet en brætspil-simulator, så vi kan spille de gode, gamle (og nye) brætspil online, ligegyldigt om mine venner bor på Vesterbro eller i Wales. Med mikrofonen kan man fyre lige så mange dårlige vittigheder af eller komme ud i lige så mange skænderier om, hvorvidt man har brudt en alliance i Risk, som hvis man sad i samme stue. Og så er der endda en funktion, så man i raseri kan vælte spillepladen af bordet.Efter påsken truer hverdagen på ny i morgen, men når pinsen kommer, kan man med fordel bruge fritiden på at nyde det bedste af begge verdener.

I forrige uge skrev jeg i min klumme, hvor flittigt jeg benyttede min telefon hver eneste dag. Og at jeg ikke har dårlig samvittighed over, at den fylder så meget i mit liv, fordi værdien af de områder, hvor den gør tilværelsen lettere, langt overstiger ulemperne ved nogle gange at stirre lidt for meget ind i skærmen.Men én ting er, hvor meget jeg bruger min telefon. En anden ting er, hvad jeg bruger den til. Og ikke mindst hvad der sker, hvis jeg lægger den fra mig. Det oplevede jeg på egen krop i sidste uge, da hele familien var på tur.En europæisk storbyweekend i forårsmånederne plejer at være en fast del af årets rejseplaner, og i forrige weekend gik turen til Barcelona. Er man i den spanske storby uden børn, er tidspunkter ikke så vigtige: Man går ud og spiser kl. 21.30, sover længe, slentrer rundt på må og få, tager lidt tapas, hvis man er sulten, og et glas cava fordi man ikke kan lade være. Tempoet er helt i bund.Rejser man derimod med børn, som vi gjorde denne gang, er der ingen vej udenom: Op kl. 06.30 med den yngste på seks måneder, nøje arrangerede udflugter med på forhånd planlagte spisesteder og velfortjente hvil af de syv-ogtiårige ben, mens solen går ned. Succes er lig med planlægning. Hvor skal vi hen, hvor er nærmeste metro, hvornår åbner museet, hvornår lukker tøjbutikken, hvor lang er køen til La Sagrada Familia kl. 15 om eftermiddagen (umuligt lang), og hvor langt er der herfra, hvor vi står, og ned til Barceloneta? Det korte svar: Kig på din mobil, Kristoffer.Det gik op for mig, da jeg stod i de små kringlede gader i El Born og ledte efter svar på et af ovenstående spørgsmål: På farten er telefonen en sand ven. Herhjemme kender vi byens gader som vores egen bukselomme.Vi ved, at SMK har lukket mandage. Vi ved, at metroen kører nonstop til lufthavnen fra vores nærmeste station, Forum. Vi ved, at isen er bedre i Skydebanegade end på Vesterbro Torv. Vi kender de spisesteder, hvor bordreservation ikke er nødvendig, og hvor der altid kan klemmes en lille børnefamilie ind. Men i udlandet er vi på udebane.Og det mest naturlige, når vi leder efter svar, er at trække telefonen op af lommen.Men måske sidder det jyske stadig for dybt i mig, for jeg tænker på roamingafgiften, hver gang jeg bruger min telefon. Og i Barcelona blev den lille alarmklokke automatisk til en påmindelse til mig selv om, hvor afhængig jeg er blevet af den lille maskine.Det er fast rutine, at telefonen har svar på stort set alt. Og i takt med at mine apps kender mig bedre og bedre, får jeg efterhånden også skræddersyede anbefalinger til steder, der minder om dem, jeg i forvejen kender og synes godt om.Det blev næsten for forudsigeligt. Det gik op for mig, at charmen ved at opdage et nyt kvarter i en ny by var gået fløjten, fordi jeg kunne studere alt på forhånd. På Google Maps kan jeg endda gå en interaktiv tur fra punkt A til punkt B og dermed få garanti for ikke at gå forkert, når jeg bevæger mig ud i den virkelige verden. Den sidste dag fik vi nok og slukkede telefonen. Og så fór vi ellers vild i Barcelonas små gyder, spiste mad, vi ikke tidligere havde læst om, og tog os tid til at opdage alle de vildveje, vi kunne bevæge os ud på, når sikkerhedslinen i lommen var slukket.Hvor befriende.»På farten er telefonen en sand ven.«.
Kristoffer Dahy Ernst.
Danmarks hurtigste rapper har efterhånden oplevet lidt af hvert, siden han for tyve år siden sammen med vennerne L. O. C. og Marc Johnson satte Aarhus V på landkortet.Ausamah Saeed, eller USO som de fleste kender ham som, har med hit som ' Ingen diskussion', ' Klapper af den' og L. O. C.-samarbejdet ' Momentet' været leveringsdygtig i lydspor til et hav af fester op igennem 00erne - men han har også mødt modstand på sin vej. En modstand, han nu hylder på sin nye single ' Kære hater', der skal markere en overgang fra den ' gamle' til den ' nye' USO.»Jeg har lært at vende ' hate' til noget positivt. Som jeg siger: ' Kære hater, jeg føler, vi har brug for hinanden'.Jo bedre det går, des flere ' haters' har man,« fortæller USO og mindes for eksempel de første år af karrieren, hvor han følte sig fejlplaceret i indvandrer-kassen af medierne.»Jeg blev ked af, at de kun fokuserede på, at jeg var ' perker' og ikke musiker, bare fordi jeg havde sort hår og brune øjne og en anden etnisk baggrund.«.Ud i ghettoenEn avis ville interviewe ham om at være rapper og komme fra Aarhus V.Det syntes han var fedt, men blev så overrasket over, at de ville have ham med ud i den ghetto-stemplede boligforening Gellerupparken.»Jeg er ikke vokset op dér, så det forstod jeg ikke. Så foreslog de i stedet et råt miljø nede ved nogle togskinner, men der kommer jeg jo heller ikke. Da jeg til sidst foreslog, at vi kunne mødes på en café inde i midtbyen, valgte de at aflyse interviewet.Det var for kedeligt at høre om en rapper med en anden etnisk baggrund, der har det godt,« fortæller han med et grin.USOs forældre er fra Marokko og Yemen, men han selv er født og opvokset i Danmark.»Jeg har med vilje aldrig gidet sætte mig ind i al den snak om indvandrer-kultur. Jeg har en omgangskreds som en fucking Benettonreklame og tænker ikke over, hvor man er fra.« USO har siden debutalbummet ' Mr. Mista' fra 2001 udgivet fire album og et minialbum. Han har vundet priser og spillet for mange tusinde mennesker.»Første gang, jeg følte et gennembrud, var nok, da jeg fik min første Kodacheck og syntes, at 10.000 kroner var rigtig mange penge. Rent oplevelsesmæssigt var det, da jeg stod på Orange Scene på Roskilde Festival sammen med L. O. C. og sang ' Momentet' for 70.000 mennesker, der sang med. Det var helt vildt.«.Usund mad og smøger' Kære hater' er første udspil i en række singler fra ' USO 2.0.'. For nogle år siden besluttede han at koncentrere sig fuldt ud om musikken og lagde usund mad og senest smøger på hylden, så han i dag fremstår slankere og mere skarp.»Før i tiden kunne jeg spille et halvt nummer og begynde at miste pusten. Nu begynder jeg først at svede, når jeg når omkring sidste nummer i koncerten, og det er altså ikke fordi, jeg står stille på scenen.Det kan være svært socialt at modstå mange af de fristelser, der er i min branche, men ligesom mit idol Michael Jackson leverede på alle fronter, er det vigtigt for mig at give folk en god oplevelse,« fortæller han og tilføjer, at det er en kamp at holde formen ved lige.Alt med måde»Det er hårdt psykisk, for socialt må du sige fra mange gange. Alt med måde, selvfølgelig, og der skal også være plads til at spise en burger med vennerne.Jeg tabte oprindeligt over 20 kilo, men har taget lidt på igen, for da jeg var kommet i form, ville jeg så også stoppe med at ryge, og det gør jo, at man synes, køkkenet bliver lidt mere interessant, ha-ha.« ' Kære hater' udkom i fredags. Planen er, at der skal udkomme meget mere musik i år.»Jeg er klar til at åbne et nyt kapitel.Jeg har aldrig været mere kreativ.«.kng@bt.dk '' Før i tiden kunne jeg spille et halvt nummer og begynde at miste pusten.Nu begynder jeg først at svede, når jeg når omkring sidste nummer i koncerten, og det er altså ikke fordi, jeg står stille på scenen USO har tabt sig næsten 20 kilo.Fakta: ? AUSAMAH ' USO' SAAED37-årig musiker fra Aarhus, der siden debutalbummet ' Mr. Mista' fra 2001 har været kendt som Danmarks hurtigste rapper.Er kæreste med skuespilleren Lykke Sand Michelsen, som han bor sammen med på Vesterbro i København.
INTERVIEW Efter 20 år i musikbranchen har rapperen USO lært at vende modstand til noget positivt. Med sin nye single ' Kære hater' ser han tilbage på indvandrer-fokus, tv-brølere og en hurtig ' Vild med dans'-exit.
Entreprenørfirmaerne kan godt begynde at køre de store betonkanoner i stilling. For hvis udviklingen med voldsomt stigende priser på det københavnske boligmarked skal bremses, så skal der i de kommende mange år bygges flere boliger, end Københavns Kommune hidtil har lagt op til. Ikke så lidt flere endda.Det er en af hovedkonklusionerne i en ny analyse, som transport-, bygnings-og boligminister Ole Birk Olesen (LA) har fået foretaget.I 2015 fastsatte Københavns Kommune en ambition om, at der hvert år frem mod 2027 skal opføres mindst 3.750 boliger i hovedstaden. Og sidste år blev der i Københavns Kommune taget 5.068 nye boliger i brug - det højeste tal siden 1937, da udbygningen af bydelen Bispebjerg kulminerede.Men det er ifølge analysen fra Kuben Management og Copenhagen Economics slet ikke nok. Hvis udbuddet af boliger skal matche efterspørgslen, kræver det, at der i København og Frederiksbergs Kommuner hvert år bygges mindst 7.000 nye boliger - både ejer-og lejer - frem til 2025.»De seneste år har vi set boligpriser i København, som er steget med op til 55 procent.Og hvis man vil gøre noget ved det, skal vi gøre noget ved den egentlig årsag, nemlig at der ikke er blevet og bliver bygget nok i forhold til efterspørgslen«, siger Ole Birk Olesen.Boligpriserne er med et for lille udbud og meget høj efterspørgsel de seneste 25 år i gennemsnit steget med cirka 5,5 procent årligt. Hvis der kun bliver bygget, som der i gennemsnit er blevet bygget de seneste 10 år, vil boligpriserne fortsætte med at stige kraftigt. Men kuren er, anfører den nye analyse, at bygge endnu mere, end der er gjort de seneste år. Derudover skal der fortættes de steder, hvor det er muligt - i København og i forstæderne.Mangel på små boligerI flere år har Københavns Kommune haft en boligpolitik, der prioriterer byggeri af store lejligheder for at tiltrække gode skatteydere. Men samtidig er efterspørgslen på mindre lejligheder steget, fordi flere unge søger mod hovedstaden, når de skal studere. Desuden er der ligesom i andre større europæiske byer et højt antal enlige forældre og yngre par med et eller to børn, som efterspørger mellemstore lejligheder.Direktør for Boligøkonomisk Videnscenter Curt Liljegreen mener, at »kommunen har sovet i timen«. »Københavns Kommune er blevet overhalet af virkeligheden. Man skulle have lyttet til advarslerne og ændret boligpolitikken for 15 år siden i stedet for at blive ved med at bygge boliger med en gennemsnitsstørrelse på mindst 95 kvadratmeter«, siger Curt Liljegreen, mens han understreger, at der er brug for at sætte ind med alle virkemidler.»Hvis man gør det, er der måske håb om, at man kan håndtere de her udfordringer på den rigtige måde.«. I analysen peges der på tre strategier for, hvordan boligudbuddet kan øges.Anbefalingerne er, at nye kvarterer som Refshaleøen udvikles hurtigt, at eksisterende boligområder fortættes, og at bygningsmassen udnyttes bedre både centralt i byen og i forstæderne.Det vil ifølge Kuben Management og Copenhagen Economics beregninger rigeligt opfylde behovet for 73.000 nye boliger inden 2025.Københavns overborgmester, Frank Jensen (S), er enig i analysens overordnede konklusioner og er glad for, at regeringen nu melder sig på banen. Han ser også gerne, at staten spiller mere direkte med i hovedstadens udvikling, og har to konkrete ønsker til boligministeren: »Investering i udbygning af infrastruktur, især i mere metro og en havnetunnel, hvis områder som Refshaleøen og Kløvermarken skal blive til boligområder. Og udflytning af DSB's værksteder fra godsbaneterrænet, som ligger midt inde i København og har et fantastisk potentiale til at blive en ny bydel mellem Vesterbro og Sydhavn«. Men udviklingen kan også gå for hurtigt, mener professor i boligmarkedsforhold ved Statens Byggeforskningsinstitut Hans Skifter Andersen.»Studerende udgør langt hovedparten af tilflytningen lige nu, mens fraflytningen af børnefamilier er øget stærkt de sidste par år, fordi de helst vil bo i hus med have. Så der er ikke stor nettotilflytning til København lige i øjeblikket. Derfor skal man måske undersøge, om der rent faktisk er en købekraftig efterspørgsel på de boliger, man bygger, inden man bygger en masse nye boliger«, siger Hans Skifter Andersen.signe.vilsboll@pol.dk .Københavns Kommune er blevet overhalet af virkeligheden Curt Liljegreen, Boligøkonomisk Videnscenter.
Hvis udbuddet af boliger skal matche behovet, kræver det, at der bygges 73.000 flere boliger frem mod 2025. Sådan lyder konklusionen i en ny boligmarkedsanalyse.
50 I DAG. Naja Munthe har altid fokus på kvinder, når hun designer tøj. Stærke kvinder med masser af udstråling, og den attitude gennemsyrer hendes kreationer og går igen, når hun afholder modeshows.Da designeren under Copenhagen Fashion Week for et år siden rundede et show i skatehallen på Vesterbro af med at vinke til gæsterne, var hun klædt i en Tshirt med sloganet ' Pussy Grabs Back'. Det var lige efter indsættelsen af Donald Trump som USA's præsident, lanceringen af pussyhatten og de store kvindemarcher verden rundt. Et halvt år senere bød hendes næste show på gæstesang af Freja Kirk, der flirtende gik rundt mellem modellerne og sang tekster om længsel og nære relationer mellem kvinder. Naja Munthe bruger den slags signaler til at styrke det kvindebillede, man møder i hendes design.Hun arbejder under navnet Munthe, som mange stadig kalder Munthe plus Simonsen, selv om det er ved at være et årti siden, at det stilskabende makkerpar gik hver sin professionelle vej.Københavnerkvindens vej ind i modebranchen blev indledt i Kolding i 1991 på det, der dengang hed Kunsthåndværkerskolen. Her mødte hun Karen Simonsen Shargawi. De to unge designere havde sans for tendenser, og da de var færdige med designskolen, stiftede de først et trendbureau, inden de sprang ud som modevirksomheden Munthe plus Simonsen.DEN KOM HURTIGT på skinner, og de blev snart en del af en ny markant generation af danske modemærker. Man begyndte regulært at tale om dansk mode som fænomen.Det havde ikke tidligere været givet, og en stor del af den lokale produktion gik ud på at efterligne det, man så ude i verden.Men Munthe plus Simonsen stod sammen med blandt andet Bruuns Bazaar, Day Birger et Mikkelsen og Bitte Kai Rand for et nybrud. De ankom med masser af selvtillid, havde kommercielle ambitioner og turde forfølge et personligt udtryk.»De har skabt en ny stil, der placerer dansk design i en helt anden klasse end hidtil, og dermed løftes dansk mode op på internationalt plan«, skrev branchemagasinet Textil ligefrem i 1999.Året forinden modtog Munthe plus Simonsen dansk modes fineste udmærkelse, Alt for damernes designpris, Guldknappen.Når man i dag taler om Munthe plus Simonsen og 1990' ernes danske kvindestil, er det ofte ord som bohemechik og perlebroderi, der dukker op. Det var en periode, hvor man skruede op for pynten, og det var helt fint med indisk inspiration eller en jakke med mønstre, man ellers så på en dug eller en antik velourkåbe. Det var en yderst feminin stil med luft i skørterne, silke, dekorationer, print, blonder og fuldt skrald på de etniske inspirationskilder.»Vi ænser, får visioner, laver billeder i vores egen verden - fra et emblem, en arvet medalje fra en bedstefar, en hæklet bikini, et gammelt håndklæde, en knytning.Vi samler ting ind«, forklarer designduoen i Lotte Freddies bog ' Modens mestre', der tegnede et samlet portræt af 1990' er-generationen.Ambitionerne var store, og i 2000 viste de to kvinder et show under prêt-à-porterugen i Paris. Blandt deres mest synlige fans var supermodellen Helena Christensen og daværende justitsminister, Lene Espersen (K), der dog fik en tur i mediemøllen, efter hun mødte op til nytårskur hos dronningen iført en kjole, som Munthe plus Simonsen have stillet gratis til rådighed.DEN PYNTEDE OG romantiske stil havde sin storhedstid i årene omkring årtusindskiftet, men omkring duoen skiftede modebilledet og bevægede sig mod et mere minimalistisk look.I 2006 gik Munthe Plus Simonsen i betalingsstandsning.Karen Simonsen har senere fortalt Århus Stiftstidende, at omsætningen bl. a. svigtede, »fordi vores kollektioner ganske enkelt ikke var stærke nok. Vi ramte ikke plet. Vi var så dybt forankret i vores stil, at vi ikke gav os tid til at kigge på modebilledet, der skiftede, og en cool, mere nedtonet stil vandt indpas«. Det lykkedes at køre firmaet videre nogle sæsoner sammen med en ny investor, så kom det til et brud, og makkerparret gik hver til sit.Karen Simonsen har nu mærket Karen By Simonsen i samarbejde med koncernen DK Company, mens det originale firma skrumpede og skiftede navn til Munthe.Naja Munthes kreationer eksisterer i dag i et helt andet univers i forhold til tidligere.Hun beskriver ' Munthe-kvinden' som yngre og mere sporty, og det er ikke hendes tøjstativer, man skal udforske, hvis man stadig leder efter perler og lir.Forårskollektionen vil være rig på pyjamasstriber, forklædekjoler, bukser med ekstra brede ben (og gerne et par sporty striber på siden) og masser af print. Naja Munthes interesse for det grafisk element er usvækket.Naja Munthe, der er mor til to drenge, viser sine seneste påfund 1. februar ved et modeshow under Copenhagen Fashion Week.Naja Munthes kreationer eksisterer i dag i et helt andet univers end tidligere.

HVAD skal man bruge den lille lomme inde i den store på cowboybukserne til?1 Et lommeur? En springkniv? Kondomer, læbepomade, tandstikker? Kun én ting er sikkert: Hvis du prøver at gemme lidt slik dernede, så får du det aldrig op igen. Har vi hørt.HVORFOR tager lufthavnspersonalet din flaske med vand fra dig?2 Jo jo, vi er med på, at satanerne fra Islamisk Stat også har opdaget, at der er noget, der hedder flydende sprængstof. Men er det så særlig smart, at manden ved sikkerhedskontrollen tager plastikflasken fra dig - og kyler den i en skraldespand to meter derfra?.HVORFOR er det mænd, der skal slå brættet ned?3 Det er vel ligegyldigt, om den ene part skal slå det op, eller den anden skal slå det ned, og nu er der jo faktisk ikke som sådan nogen grundindstilling på et toiletbræt. Men vi er sikre på, at feministerne arbejder på sagen.HVORFOR trykker du hårdere på fjernbetjeningen, når batterierne er ved at være flade?4 Nu er ingen af os her på redaktionen uddannede elektriker, men vi er temmelig sikre på, at strøm ikke kan presses frem med vold.Hvorfor kæmper du for at tænde så mange lys som muligt med den samme tændstik?5 Nu er det jo ikke, fordi tændstikker som sådan normalt belaster husholdningsbudgettet.Men hvis du hellere vil risikere at brænde fingrene end øge de onde folk hos Tordenskjolds omsætning med så meget som to øre mere, så skal vi da ikke stille os i vejen.HVORFOR har bydelene i København byttet navn?6 Det skyldes muligvis al den udstødningsgas eller de trange kår i hovedstadens skoler, men  har I nogen sinde prøvet at kigge på et kort, hippier? Uden at have en joint i munden? Det meste af Østerbro ligger jo nordligere end Nørrebro. Nørrebro ligger til gengæld lige så meget mod vest som Vesterbro - der til gengæld ligger lige så langt mod syd som det, der burde hedde Sønderbro, men af en eller anden grund hedder Amagerbro.Og i øvrigt ligger længst mod øst. Man kan sgu da godt forstå, taxachaufførerne ikke kan finde vej.HVORFOR snakker tandlægen til dig, mens du har munden fuld af instrumenter?7 Tandlæge: - Nå, men har du haft en god ferie? Dig: - Kvee som dul i opared fro Lalandia.Tandlæge: - Det er også dejligt i Spanien på den her tid af året.Dig: - Nak adania. Kvum da jæ, so ink syg vas siden.Tandlæge: - Er du så tilbage på arbejde? Dig: - Nek, ka uer ja be sog daned, iger aj jo.Tandlæge: - Hvis du ikke har noget imod det, vil jeg gerne lige tage et røntgenbillede af dine kindtænder. Det er ikke rigtig nødvendigt, og det koster 2300 kroner ekstra. Men jeg synes, det er en god idé.Dig: - 2300 oknar? Dat ho ma gat gat ik va ha! Tandlæge: - Det tager jeg som et ja.HVORFOR kommer påskeharen med æg?8 Det her kommer måske som et chok for mange københavnere og/eller medlemmer af Enhedslisten, men en hare lægger faktisk ikke æg.HVILKET armlæn er dit i biografen?9 Der er ikke noget klart svar, og derfor gælder jungleloven: Den stærkeste får armlænet. Hvilket er træls, når du er inde og se den nye ' The Fast and the Furious', men en fordel til ' Det store nøddekup 2'.HVEM navngiver arbejdsmaskiner?10 Møde hos Caterpillar: - Nå, drenge, den her store, gule satan med skovl på, hvad skal vi kalde den? - En gravemaskine, chef? - Nej, din idiot. Se nu på den. Andre forslag? - En gravko? - Ja, for satan! Se, det ligner jo også en ko! På en prik! Og hvad så med den lidt mindre her, hvad skal den hedde? - En ged? - Ja, for satan, nu kører det! Men hvilken slags ged? - Den er jo lavet af jern, chef, så måske en jernged? - Jernged? Er du åndssvag? Prøv noget andet.- En  gummiged? - Yes, der var den!.

' Faktisk er Ove Ditlevsen en af vores største digtere.' Sådan lød forvekslings-joken tilbage i år 2000, da Anders Thomas Jensen i sin actionkomedie ' Blinkende lygter' fik Nikolaj Lie Kaas, i rollen som den følsomme og altædende Stefan, til at græde over et gammelt Tove Ditlevsen-digt, hvor T'et i ' Tove' var revet ud af bogen.I dag ville den store danske digter - altså Tove Ditlevsen -være fyldt 100 år. Hun døde i 1976 og er her derfor ikke til at kommentere den populære filmjoke, så i stedet satte vi os for at finde virkelighedens Ove Ditlevsen. Der dukker tre Ove Ditlevsen'er op på Krak.dk. Én i Juelsminde, én i Birkerød og én i København.Vi ringer til sidstnævnte, der er 66 år, pensionist og bosiddende i Københavns Nordvestkvarter.Endnu en dum jokeOve Ditlevsen tror først, han bliver udsat for endnu en dum joke og er tilbageholdende i telefonen, men da vi får forklaret, at vi vitterlig gerne vil snakke med ham om hans forhold til hans ' næsten'-navnesøster Tove Ditlevsen, aftaler vi at mødes på hans stamcafe ' Cafe Fuglereden' tæt på hans bopæl.»Jeg kender udmærket ' Blinkende lygter',« fortæller Ove Ditlevsen med et grin, da vi træder indenfor på det hyggelige værtshus.»Jeg plejer ikke at se danske film, men jeg så det meste af den for et par år siden. Da scenen med mit navn dukkede op, gibbede det da lidt i mig. Det var jo mig for faen, haha. Da jeg kom ned til de andre på Fuglereden, blev der joket meget med det.« Ove Ditlevsen, der har haften omskiftelig karriere som alt fra chauffør til pædagog og postbud, fortæller, hvordan han gennem årene er blevet drillet med sit navn. Folk tilføjer et ' T' på hans dørskilt, og da han som yngre havde langt hår, fik han mange kommentarer med på vejen.»Jeg ved sgu ikke, om jeg lignede hende, haha.«.Meget sjov med navnetHan ved ikke, om han er i familie med Tove Ditlevsen. Han kender heller ikke nogen, der hedder Tove. Han fik sit navn af sine forældre, fordi ' et eller andet skulle han jo hedde', og da han selv blev far, overvejede han aldrig at give sine piger navnet Tove.»Det nærmeste, jeg har, er en datter, der hedder Tanja. Det betyder ' fars pige' på græsk-russisk.« Han har aldrig mødt Tove Ditlevsen, men har fulgt hendes liv som alle andre.»Jeg kender jo ' Barndommens gade', ' Pigesind' og alt det med Anne Linnet og Johannes Møllehave.Derudover kendte jeg hende kun fra aviser og ugeblade, men vi har da haftmeget sjov med navnet gennem årene.« På BT. DK kan du se Ove Ditlevsen læse op af Tove Ditlevsens digt ' Blinkende lygter', præcis som Nikolaj Lie Kaas gjorde tilbage i 2000.krdn@bt.dk Fakta: 14. december 1917 TOVE DITLEVSENFødt 14. december 1917 Død 7. marts 1976 Voksede op på Vesterbro i København i et kvarter præget af fattigdom og stor arbejdsløshed.Debuterede som forfatter i 1939 med digtsamlingen ' Pigesind' og udsendte i 1943 hovedværket ' Barndommens gade', der både er blevet filmatiseret og fortolket musikalsk af Anne Linnet i 1986.Efter at have kæmpet med et alkohol-og pillemisbrug begik hun i 1976 selvmord. Hun var giftfire gange og efterlod sig lige så mange børn, hvoraf et var adopteret.
DIGT Tove Ditlevsen ville i dag være fyldt 100 år. I den anledning fandt vi frem til Ove Ditlevsen, der siden ' Blinkende lygter' har måttet høre på utallige jokes om sit navn.
" Hvis du var borgmester, hvordan så vores by så ud?" Mange aarhusianere har sikkert leget med tanken, men i en prisopgave, som Dokk1 har arrangeret i samarbejde med JP Aarhus, lader vi det være op til byens unge at besvare spørgsmålet.Prisopgaven, der er sendt ud til de ældste folksekoleklasser samt 1. G-klasserne i Aarhus Kommune, skal sætte fokus på det kommende kommunalvalg og invitere de unges stemme ind i debatten.Idéen er få unge til at re-flektere over, hvad der er interessant i byen, og hvad politikerne bør have for øje i udviklingen af den.Det daværende Hovedbiblioteketet og JP Aarhus arrangerede en lignende prisopgave ved det seneste kommunalvalg i 2013.Grønnere midtbyVinderen for fire år siden var Anne Hindhede Baungaard, der dengang gik på Aarhus Katedralskole. I hendes vinderkronik, der hed "Hvis jeg var borgmester: en grønnere midtby for alle", forklarede Anne Hindhede Baungaard, hvordan hun ville skabe flere grønne områder i midtbyen, og hvordan byens tage i højere grad kunne udnyttes til offentlige rum.Anne Hindhede Baungaard, der i dag er 21 år og går på Grundtvigs Højskole i Hillerød, skal begynde på journalistuddannelsen til febuar.Hun siger i dag om sine idéer fra dengang: »Jeg syntes ikke, at byrummene blev udnyttet godt nok.« I sin vinderopgave skrev Anne Hindhede Baungaard bl. a.: »En frugtpark i Aarhus skulle være frit tilgængelig for alle...« og »... desuden skulle en del af haven være ubeplantet, så folk havde mulighed for at plante.« Siden kommunalvalget i 2013 er bl. a. fælleshaven Øhaven dukket op på de nye havnearealer, og Bispetorvet har sagt farvel til bilerne og fået træer og grønne bakker.Desuden har Salling åbnet tagetagen til et nyt og velbesøgt offentligt uderum.»Det er et superfint bud på, hvordan man kan udnytte tagene bedre,« mener Anne Hindhede Baungaard.Hvis Anne Hindhede Baungaard skulle besvare en lignende opgave i dag, ville hun bl. a. gøre noget ved Vesterbro Torv: »Torvet kunne være et rigtigt hyggeligt sted, men der er for meget larm og støj. Jeg håber, at det bliver bedre, når Letbanen kommer, og der forhåbentlig bliver færre biler i byen,« siger hun.Opgaven kan besvares i enten ord eller billeder, og vindersvarene bliver trykt i JP Aarhus. Udover biografbilletter får vinderne også mulighed for at præsentere deres idéer for borgmester Jacob Bundsgaard (S), der inviterer til et møde på borgmesterkontoret.Ord på papir?Men kan meninger på papir stadig noget i 2017, hvor de unges medievaner i høj grad er digitale? Ja, mener Nina Sif Tønder, der er biblioteksformidler på Dokk1.»Hvis ens overvejelser bliver trykt i avisen, er det ikke bare en flygtig kommentar.Kronikker er måske gammeldags i målgruppens optik, men muligheden for at arbejde med dette format til at udtrykke sig i er også en øvelse i at reflektere, mens man forholder sig til at være borger i kommunen. Vi ønsker at vise de unge, at vi tager dem alvorligt, og at det skrevne ord rent faktisk har en stor betydning, også i forhold til offentlig bevågenhed. Det er vigtigt at huske på, at det, der udgives, har et liv, efter at man har trykket på "send", og at det trykte ord har en stor troværdighed modsat det, som "man bare lige poster" på digitale platforme,« forklarer hun.Opgaven er den del af et samlet demokratitema i efteråret på Dokk1, der bl. a. i uge 41 holder Demokratiuge med forskellige arrangementer for unge, f. eks. poetry slam.morten.nystrup@jp.dk Vi ønsker at vise de unge, at vi tager dem alvorligt, og at det skrevne ord rent faktisk har en stor betydning.Nina Sif Tønder, biblioteksformidler på Dokk1.Fakta: PRISOPGAVE "Hvis du var borgmester, hvordan så vores by så ud?"Et samarbejde mellem Dokk1 og JP Aarhus.Opgaven er sendt ud til folkeskolernes udskolningsklasser og 1. G-klasser i Aarhus Kommune, men alle unge mellem 14 og 20 år kan deltage.Kan besvares i enten ord eller fotos.Vinderne får deres svar trykt i JP Aarhus, får lejlighed til at præsentere deres idéer for borgmester Jacob Bundsgaard og vinder desuden to biografbilletter inklusive popcorn og sodavand.Deadline: 6. november 2017.Læs mere om opgaven på aakb.dk.
Anne Baungaard er ikke blevet borgmester, men hendes fire år gamle borgmestertanker er allerede blevet til noget.
Hvor bor du? »Jeg er lige flyttet fra Store Kongensgade i København, hvor jeg har boet i 25 år, til Tisvilde, hvor jeg fik mulighed for at bygge mit drømmeatelier. Jeg kommer stadig meget i byen og i mit galleri i Borgergade.Jeg kan ikke slippe byen, jeg er født her og har kun været væk fra den i 1980' erne, hvor jeg flyttede til Lejre og boede i kollektiv i 10 år«. Hvad kendetegner dit kvarter? »Inden for voldene er Store Kongensgade kernen af København. Det er den ældste del af byen. Jeg elskede at bo der, fordi jeg altid var tæt på alting. Gallerier, kunst, cafeer. Her kunne jeg leve en form for bohemeliv. Jeg er min egen herre på den måde, at jeg selv er nødt til at gøre ting vigtige. Der er ingen, der beder mig om at lave noget eller møde op nogen steder. Det er pragtfuldt, men det er også der, København kan være svær at bo i.For møder man en, man kender, kan man altid lige gå rundt om hjørnet og sætte sig på en café, et værtshus eller en restaurant, og så kommer man måske ikke længere den dag. Jeg savner heller ikke nattelarmen eller biltætheden, men jeg savner at dandere den med en café au lait på cafeen nede om hjørnet og kigge ud ad vinduet og se, at der er liv. I Tisvilde er der måske en solsort, når jeg kigger ud ad vinduet«. Hvor går du hen for og hører musik? »Jeg går ikke ret meget ud at høre musik, men hvis jeg gør, er det mindre steder som Hvide Lam, Charlie Scott's og Mojo Blues Bar, fordi jeg er vild med blues og gammel rock-og jazzmusik«. Hvor går du hen og spiser? »Vi har tit som familie brugt den kinesiske Royal Garden på Dronningens Tværgade.Det er overkommelige priser. Hvis man er en fem-seks stykker, og det er farmand, der skal give, er det fint, hvis man kan holde det under en tusse. Og så er det nok byens bedste kinesermad«. Har du et stamsted? »Jeg har hængt meget ud på MJ Coffee og drukket café au lait. Der kan jeg sidde og se ud på mennesker, der går forbi, mens jeg arbejder. Jeg kan godt lide travlheden omkring en, mens man selv føler, man sidder på en øde ø. Jeg er også ret vild med Café Blå Time. Der er en meget fransk stemning. Der er sådan lidt grimt interiør, men alligevel er der nogle flotte ting indimellem. Cafeen ligger i samme bygning som Information, så deres medarbejdere kommer der, ligesom mange kunstnere gør det. Jeg og nogle andre har malet nogle malerier på væggene derinde. Så det er et meget kunstnerisk sted. Det kan jeg godt lide«. Hvor i byen dufter der bedst? »Det må være i Kongens Have, det er en skøn oase at have inden for voldene, og så er der sådan en særlig duft af jasmin, som jeg godt kan lide«. Hvilken årstid er bedst i byen? »Sommer. Udendørslivet, musikken, det, der foregår i gaderne, det er fantastisk.Distortion er for vildt, men jeg er vild med, at der popper jazzkoncerter op hist og her. Og så bare det at gå rundt i byen om sommeren er pragtfuldt. Byen har masser af oaser, og det er, som om andres verden kommer frem. Sommeren er den glade tid. Folk er mindre pirrelige, har bedre tid, har spenderbukserne på. Rent menneskeligt er det bare bedre tider, fordi det er en overskudstid«.Hvad er dit eget yndlingskvarter? »Der er mange. Lige nu kommer jeg meget på Vesterbro ved Sønder Boulevard.Det er et fantastisk liv, der er blevet skabt derude med græsplænerne i midten af vejene. Jeg kan godt lide det der på kryds og tværs, hvor der sidder nogen på en græsplæne under en motorvejsbro og hygger sig, mens bilerne suser forbi ovenover. Jeg kan smaddergodt lide den måde, forskellige liv kan udfolde sig på i København«. Hvis du fik en stor pose penge, hvad ville du så forandre i byen? »De unge kunstnere bliver tøffet rundt fra den ene gamle fabrik til den anden og bliver smidt ud, efterhånden som der skal bygges på grundene. Jeg ville gerne lave et kæmpe område, som tog udgangspunkt i de unge kunstnere og var til fordel for dem. Det kunne være værksteder til overkommelige priser, og hvis det var meget billigt, kunne det være en betingelse, at man hvert år skulle lave en stor fælles udstilling«. Hvis du havde en bulldozer, hvad ville du så fjerne? »Ikke rigtig noget. Jeg holder meget af byen, som den er, også de mange forskellige tidsudviklinger, der har været, selv om man i starten måske har syntes, det var grimt«.sofie.sorensen@pol.dk .
Leif Sylvester har boet i København det meste af sit liv. Nu bor han i Tisvilde, så han har ikke langt hjem, når han spiller på Musik i Lejet på lørdag.
Min personlige stil er defineret ved fire ting: Enkelthed, kvalitet, funktion og kontrast. 
Hun er designchef for Georg Jensen, og både i sit arbejde og privat går Sanne Lund Traberg op i fire ting: Enkelhed, kvalitet, funktion og kontrast, hvilket betyder en lille garderobe og at beholde ting, til de er slidt op . 
For nylig genså jeg min barndoms »Pippi Langstrømpe« -TV-serie med Pippi og Annika og Hr. Nilsson. Jeg elskede serien som barn. Den passede ind i det verdensbillede, jeg færdedes i.Rundt om hjørnet øvede børnebandet »Parkering Forbudt«, og alle vi børn i børnehaven kunne synge med på enhver omgang Kattejammerrock fra Vesterbro Ungdomsgård. På opslagstavlen i gangen havde min far sat et gammelt, gulnet ark papir med den libanesiske digter Kahlil Gibrans smukke ord fast med en rød tegnestift. Digtet begynder sådan her: »Dine børn er ikke dine børn. De er sønner og døtre af livet selv. De kommer gennem dig, men ikke af dig, og skønt de er hos dig, så tilhører de dig ikke. Du skal give dem din kærlighed, men ikke dine tanker, for dine børn har deres egne tanker.« Jeg var barn af de ord og en tid, hvor det største Melodi Grand Prix-hit handlede om forældres ubetingede kærlighed til deres børn, uanset om de havde krøller eller ej.Det var børnemagt med lapper på de brune fløjlsoveralls. Det var en tid, der var inkarnationen af Pippi Langstrømpe, og derfor så jeg frem til at se serien sammen med mine døtre.Jeg synes også, det var lidt sjovt, for Pippi er så mange feministers forbillede, men jeg talte en gang med en forsker i børnelitteratur, der fortalte mig, at grunden, til at Pippi ikke har nogen mor, og at så mange frie børn i litteraturen er uden mor, er, at den grænseløse frihed ville være urealistisk, hvis der var en mor. Fædre giver børn plads, mens mødre begrænser. Men det er et sidespor.Selv om mine børn i nogen grad morede sig over at se Pippi Langstrømpe, så nød jeg det ikke selv i lige så høj grad. Pippi var ikke bare fri og grænseløs. Hun var også et hensynsløst menneske. Der er for eksempel et afsnit, hvor byen en sommerdag, som de kun findes i Sverige, er inviteret til et hyggeligt teselskab med dejlige kager. De voksne hygger sig og nyder at være sammen.Men pludselig kommer Pippi ridende ind midt i stuen på sin plettede hest.Værterne, der måske har set frem til selskabet med længsel, kan se det hele i ruiner.For Pippi er hendes eget syn på verden og oprøret mod voksenlivets fængsel langt vigtigere end at sætte sig i andres sted. Hun vil ikke indordne sig, men hun vil heller ikke forstå. Hun vil kun sig selv.Men der er et forsonende træk, som man ikke genfinder i nutidens TV-serier til børn, som blandt andre Disney står bag. For Astrid Lindgren forstod nemlig med et levet livs erfaring, at børn ikke er ude på at ærgre andre; det er blot en bivirkning, som Pippi knap bemærker. Men i nutidens TV-serier, som jeg har forbudt mine døtre at se, fordi de påvirkede deres adfærd, er skadefroen det styrende motiv. Serierne består typisk af en politisk korrekt samlet diversitet af adopterede endimensionelle børn af forskellig etnicitet, og hele deres eksistensberettigelse er at få muligheden for at more sig på andres bekostning.Det er hverken sjovt eller ægte, men TV-serier skabt af en generation, der aldrig blev voksne.»I nutidens TV-serier, som jeg har forbudt mine døtre at se, fordi de påvirkede deres adfærd, er skadefroen det styrende motiv.«.

MINE PIGER på 8 år og jeg sidder i toget. Vi er på vej hjem fra et dejligt besøg hos min søster. De små damer sidder bag skærmen og ser film (de har hørt Sigurds Danmarkshistorie færdig, og jeg har overhørt dem - så nu må de gerne se film, hvis de samtidig spiser rå gulerødder).Løgstrups " Den etiske fordring" ligger på bordet. Den enkelte har aldrig med et andet menneske at gøre uden, at han holder noget af dets liv i sin hånd. Men sætningerne er lidt for lange til mit fokus.Der er helt stille i toget, for alle sidder i hver deres lille verden med høretelefoner i. Der var en gang et telefonselskab, der havde et slogan " connecting people". Jeg er ikke helt sikker på, at det holder. Her sidder 50 personer i hver deres verden med film, FB, spil og andet. De er i hvert fald ikke connected til de mennesker, som sidder lige ved siden af dem.Men lige her ved siden af mig sidder den smukkeste, sorte kvinde med et farvestrålende tørklæde om sit hår. Hun har også sin telefon fremme. Hun spiller et spil, og indimellem taler hun med nogen på et, for mig, ukendt sprog. Hun taler sagte, men indimellem klukler hun, så hun næsten ikke kan få stoppet igen.Nu er hun færdig og er gået i gang med at spille igen. Men min telefon virker jo stadig ikke, så jeg forbereder et angreb.Hvad skal åbningsspørgsmålet være? Stakkels hende. Nu sker det, og hun kan ikke komme væk. Jeg bombarderer hende med spørgsmål.Hun har også været på besøg hos sin søster. Godt, det var let, vi har allerede et fælles afsæt.Hun er giftmed en dansker, bor på Vesterbro.Hun har været i Danmark i to år.Hun taler godt dansk - alligevel slår vi over i engelsk uden rigtig at opdage det.Hvad synes hun er den største forskel på Danmark og Tanzania? Hvad er det bedste ved Danmark? Hvad savner hun mest? Hun kommer frem til, at hun synes, den største forskel er, at i Tanzania bor man mange flere sammen. Man besøger hinanden hele tiden og snakker med dem, man tilfældigt møder, som nu. Det savner hun meget i Danmark.Hun har gået på sprogskole og uddannet sig til sosu-assistent. I Tanzania var hun uddannet lægeassistent, men den uddannelse kunne hun ikke bruge i Danmark.I Tanzania bruger de ikke sosu-assistenter, dernede passer familien selv deres gamle. Hvad gør vi i Danmark? Bum bum. Ofte rejser vi væk fra vores forældre, realiserer vores drømme, gældsætter os i et dyrt hus, så vi må arbejde mange timer. Vi er ikke ret meget sammen med vores børn. Vores gamle forældre får måske et søndagsbesøg, månedsbesøg, julebesøg. Mine piger er sjældent sammen med gamle mennesker, alt for sjældent. Så sjældent, at når vi skal hen at besøge nogen, så er jeg nødt til at lokke med kage.Kvinden, som jeg nu ved en del om - men hvis navn jeg ikke kender - er glad for at bo i Danmark. Vores system fungerer godt, det er sikkert og trygt. Jeg er også taknemmelig for at bo i et land, som er baseret på tillid og velfærd.Tak, fordi min telefon gik i stykker og gav mig mødet med denne smukke kvinde.I det øjeblik forstod jeg en lille flig af Løgstrup. Vi stod af toget med lidt af hinandens liv i vore hænder. Det mærkedes godt i februarregnen. J Bolette Elvstrøm er bæredygtighedsforkæmper og hverdagsturist.Tak, fordi min telefon gik i stykker, og gav mig mødet med denne smukke kvinde. I det øjeblik forstod jeg en lille flig af Løgstrup.

Vanvid lokker de fleste skuespillere.Drømmen om at spille ' underlig' tiltrækker tydeligvis de fleste skuespillere - til roller lige fra Shakespeares vanskabte konge i Richard III til den vanvittige Ofelia i Hamlet. Og publikum elsker at spejle sin tilsyneladende normalitet i det afvigende.Sådan er det vist bare. Men ' nørderollerne' er tydeligvis hundesvære, netop fordi det er svært for skuespillerne ikke at overdrive det underlige.I forestillingen Dansetimen på Himmerlands Teater er det en rolle som autist med Aspergers syndrom, der er på spil. Altså en person lige som Dustin Hoffman i filmen Rain Man, men her en ellers velfungerende fysikprofessor, der bare har det svært med at være tæt på andre mennesker.Her er det skuespilleren Erik Viinberg, der spiller den overfølsomme mand med den heftige logik og den kropslige rædsel. Den høje, tynde Erik Viinberg er rystende overbevisende, sådan som han duknakket tager imod kritik, som om han er blevet vant til at blive afvist gennem hele sit liv. Han taler så intelligent og så blottet for humor, at man vitterligt tror på, at denne mand ikke formår at lyve om noget som helst. Samtidig kan man se ham blive forunderligt overrasket og rank, når han pludselig mærker sin krop som andet end et besværligt hylster. Alt sammen helt underdrevet.Dansetimen er skrevet af amerikaneren Mark St. Germain i 2014.Dets plot er effektivt, men temmelig Hollywood-usandsynligt: Den autistiske professor opsøger en danser for at bede hende om en dansetime. Han skal modtage en pris, hvor der er en obligatorisk dans - lidt på linje med Trumps tvangsdans ved indsættelsen - og det er et uoverskueligt stort problem for ham. Han er netop ikke vild med dans. Så selvfølgelig kommer disse to mennesker til at betro sig til hinanden om deres fallerede liv under dansetimen.Det er Susanne Sangill, der spiller danselæreren, hvis fremtid som moderne danser hænger i et smadret korsbånd. Susanne Sangill har den garvede danserkrops naturlige spændstighed, og hun har samtidig en vrangvillighed, som fint dækker over danserens frygt for ikke længere at kunne danse.Hendes stemme er netop hård, fordi den er skrøbelig - og alt, der er indlysende for hendes krop, er uforståeligt for hans. Som når hun beordrer manden til at smile, og han så straks spørger med autistens logik: ' Hvorfor det?'.For meget USAI Solveig Weinkouffs iscenesættelse er der masser af muntre øjeblikke, men også en god klogskab, og i Troels II Munks oversættelse er dynamikken høj. Man kan så undre sig over, hvorfor vi skal igennem endeløse amerikanske referencer, som danskere næppe har noget forhold til. For min skyld måtte denne danser i hvert fald gerne være flyttet til Vesterbro. Så havde scenografien måske også virket mindre kunstig; Nick Pedersens newyorker-etværelses med snorlige fotos af Alvin Ailey-dansere på væggene lovligt konstrueret her på kajen i Hobro.Men skuespillerne stråler. Når Erik Viinberg trækker hånden til sig, som om han har brændt sig, bare fordi Susanne Sangill vil give ham hånden, så mærker man som tilskuer, hvordan det er at reagere så stærkt på verden, som en autist åbenbart gør. Og det gør godt.amc@information.dk Når Erik Viinberg trækker hånden til sig, som om han har brændt sig, bare fordi Susanne Sangill vil give ham hånden, så mærker man som tilskuer, hvordan det er at reagere så stærkt på verden, som en autist åbenbart gør.
Skuespilleren Erik Viinberg er fremragende som autisten, der forsøger at lære at trykke andre mennesker i hånden, i ' Dansetimen' på Himmerlands Teater.
Det ene sted var der højt til loftet, blanke gulve, raffinerede råkostanretninger og folk i jakkesæt og høje hæle. Det andet sted var der lavloftet, gynger i gangene, kaffe på kanden og folk i cowboybukser og flade sko.Det ene sted var der ministre på podiet, royalt besøg og titler, der alle begyndte med C. Det andet sted var der frivillige på bænkene, etiketten var uformel, og C stod for Civilsamfund.Men begge steder blev der talt om FNs Verdensmål og om, hvordan man kan bidrage til at indfri dem inden 2030. Det ene arrangement fandt sted i Industriens Hus på Rådhuspladsen i København med bl. a.Dansk Industri som initiativtager. Det andet foregik hos KPH Projects på Vesterbro med Sociale Entreprenører i Danmark som arrangør.De to arrangementer i sidste uge viser, at FNs Verdensmål, også kaldet SDG, for alvor er ved at komme på agendaen hos store, etablerede virksomheder såvel som hos små og socialøkonomiske startups. Og det er et nyt og fantastisk perspektiv, at der nu er en fælles dagsorden at tale ind til, når det gælder om at udvise samfundsansvar. Et fælles sprog og nogle fælles mål.For det er det, som FNs 17 verdensmål tilbyder - og fordrer. Verdensmålene blev besluttet af FN i 2015 og omfatter 193 lande.De fastsætter ambitiøse mål som bl. a. at udrydde fattigdom, bekæmpe klimaforandringer og sikre anstændigt arbejde for alle.Mens den slags målsætninger tidligere var forbeholdt idealistiske NGOer, så kan store, profitdrevne virksomheder i dag også se sig selv i den kontekst. For det er i den grad muligt at tjene penge på at gøre verden til et bedre sted at være. Det har virksomheder som Vestas, Novo Nordisk og Grundfos vist.Men ikke kun store, veletablerede virksomheder kan få økonomi og det at arbejde for verdensmålene til at gå hånd i hånd. Mindre og mellemstore virksomheder kan også. Det anslås, at der globalt set findes markedsmuligheder for den private sektor på 12 billioner dollar i arbejdet for at nå verdensmålene. Markederne findes bl. a. i løsninger og produkter, som danske virksomheder allerede producerer eller har potentialet til at opfinde. Små som store.Ofte handler det om at indgå partnerskaber.Men til en start handler det om at blive skarp på, hvor man som virksomhed har kompetencer, der kan bringes i spil i forhold til verdensmålene. Til det formål har DI udarbejdet et kompas, som kan vejlede virksomheder i, hvordan man kommer i gang. Her skal man også huske at se på, om man på nogle områder modarbejder verdensmålene, og om der er basis for at ændre kurs på de områder.Når man først er kommet i gang med den proces, bliver kommunikation en vigtig parameter. Synlighed i forhold til, hvordan man arbejder med verdensmålene, kan føre til nye og vigtige partnerskaber. Til øget efterspørgsel efter ens ydelser og produkter. Til anerkendelse hos kunder og samarbejdspartnere og ikke mindst hos medarbejderne. At være ansat et sted, som bidrager til at løse nogle af klodens store udfordringer, giver mening for de fleste. I en fremtid, hvor der bliver kamp om hoveder og hænder, er ikke mindst det en vigtig parameter. At redde verden kan ikke overlades til filantroper alene. Det skal gøres økonomisk bæredygtigt.De to arrangementer i sidste uge viste, at handsken tages op af såvel store som små virksomheder.
Verdensmål. Verden kan ikke reddes af filantroper alene. En bedre fremtid skal være økonomisk bæredygtig.
Fotos: Licitationen OVERFLADE En gangtunnel overmalet med graffiti kan virke mere skræmmende, end at droppe den underjordiske passage og i stedet begive sig over en stærkt befærdet vej.Det er erfaringen hos virksomheden All Remove med hovedkvarter i Glostrup og afdelinger i Odense og Viby ved Aarhus. I det daglige har firmaets folk tjansen som en slags tunnelernes kosmetologer.All Remove hyres af kommuner over hele landet til at holde tunnelerne pæne og fri for graffiti.- Vore folk taler med mange lokale, når de afrenser tunneler og mure for graffiti.Rigtig mange specielt børn og ældre borgere fortæller om, at de har undladt at benytte gangtunneler, fordi graffiti har fået dem til at virke truende og uhyggelige.I stedet har de så valgt risikoen ved at krydse vejen. Det er jo ikke lige meningen med gangtunnelerne, som tvært imod skal sørge for sikker passage, siger Morten Holm Christensen, som er konsulent hos All Remove.Graffiti giver utryghedVirksomheden med flere end 200 medarbejdere landet over har specialiseret sig i forebyggelse og afrensning af graffiti både på butiksfacader, broer, boligblokke, parkeringshuse, torve, pladser og masser af andre steder, som indbyder spraydåse-folket til uautoriserede udsmykninger.Et enkelt af All Removes områder handler både om fjernelse af besynderlige, farverige ytringer og samtidig tryghedsskabelse.- Graffiti giver meget utryghed. Derfor har vi abonnementsaftaler med mange kommuner om at tjekke tunneler hver uge. Typisk indleder vi med at male tunnelen op med en graffitibeskyttelse med farve i. Kunden vælger selv farven, men en lys tunnel er helt klart mere tryg at gå i, end en mørk. Beskyttelseslaget bevirker, at vi efterfølgende nemmere kan fjerne ny graffiti.Efter afrensning, maler vi op igen, hvis det er nødvendigt.Altid samme farve, så tunnelen ikke skifter karakter, men forbliver pæn, siger Morten Holm Christensen.AntigraffitiMidlet til at underløbe gadekunstnerne på forhånd hedder PSS20. Det er antigraffiti-beskyttelsesmidlet, som er en form for hinde, som All Remove-folkene lægger på tunnelvæggene. Når der siden males graffiti i tunnelen, kommer kosmetologerne og renser af med de rigtige værktøjer og det rigtige tryk på højtryksrenseren.- Det handler om mange hundrede tunneler rundt om i Danmark. Hvor der er en tunnel, er der som langt overvejende hovedregel også graffiti. Netop i øjeblikket er vi ved at afslutte to store tunneler i Køge, som vi så efterfølgende skal servicere i abonnementsordning, fortæller konsulent Morten Holm Christensen.All Remove-folkene er morgenmænd. Afrensningen af tunnelerne foregår altid i de årlige morgentimer, hvor tunnelerne ikke anvendes af ret mange.- Vi kommer når de andre sover og sørger for, at der er rent og pænt, til andre står op og skal i skole, i daginstitutionen eller på arbejde.Typisk er det betontunneler, vi afrenser og holder graffiti-fri. Både store og mindre.Mange af dem er i hårdt udsatte områder, og det smitter af på tunnelvæggene, siger Morten Holm Christensen.Pæn street-artInd imellem sket det, at All Remove-manden med det barske afrensningsgrej lader graffitien være. Nemlig graffiti, som er beregnet til at være der. Det sker blandt andet i Odense, hvor kommunen har ladet graffitikunstnere udsmykke en tunnel under Grønlandsgade.- Somme tider bekæmpes ulovlig graffiti bedst med anden kunst. Det ser man med mange gavlmalerier rundt omkring på Vesterbro i København. Og altså også i Grønlandsgade-tunnelen i Odense, hvor trafikken ledes ind under jernbanen. Efter i lang tid at have været tilholdssted for misbrugere og kriminelle, besluttede kommunen sig for flere forskellige tiltag. Et af dem blev en ny, pæn street-art på tunnelvæggene, forklarer Morten Holm Christensen.Graffiti mod graffitiIdeen bag den legale graffiti er, at den pæne kunst ikke vil sende de samme signaler som ulovlig graffiti typisk gør. Og dermed heller ikke skabe rammerne for et utrygt og kriminelt miljø.- Det betyder dog ikke, at vore folk er blevet overflødige under Grønlandsgade.Tvært imod. For at undgå, at den nye, flotte street-art males over med ulovlig graffiti, har Odense Kommune lavet aftale med All Remove om at beskytte væggene med antigraffiti-beskyttelse. Vi har altså beskyttet graffitien med antigraffiti. Det er lidt specielt. Men dermed sikrer vi, at Grølandsgade-tunnelen fremstår pæn og tryg i fremtiden, siger konsulent Morten Holm Christensen.Mange børn og ældre borgere fortæller om, at de har undladt at benytte gangtunneler, fordi graffiti har fået dem til at virke truende og uhyggelige Morten Holm Christensen, konsulent, All Remove Danmark A/ S .
Firma har specialiseret sig i ansigtsbehandlinger til graffitihærgede underføringer.
Der står hun, den fine gamle Irmahøne, som mange af os har set gennem hele livet, når vi kørte forbi Søerne i København og kiggede op.Nu kan man så stå lige ved siden af hende, og det giver anledning til en sand selfie-storm blandt de voksne gæster til housewarmingen på Knuthenlund. Ved siden af er en flok børn i gang med at klappe nogle små sortbrogede grise.Irma-hønen har neonblinket over Søerne i København i 81 år, men fordi huset, hvis gavl hun plejer at bo på, skal renoveres, er hun blevet flyttet på landet. Her skal hun bo i godt et halvt år.I et telt i nærheden står Irmas direktør, Søren Steffensen, og har svært ved at styre sin begejstring, for arrangementet, som Irma er med til at arrangere, har virkelig trukket folk af huse - der er åbenbart mange, som gerne vil se den gamle høne.»Der var jo nærmest battle om, hvem der skulle huse Irmahønen, mens hendes sædvanlige hjem blev restaureret. Specielt Nørrebro og Vesterbro var oppe mod hinanden på Facebook, men så fik vi henvendelse fra Knuthenlund, og det hele faldt på plads,« fortæller Søren Steffensen.»Det er jo en genial ide at sende hende ud, hvor der er højt til loftet, og hvor hun kan opleve økologisk og biodynamisk landbrug - som vi tilmed sælger i vores butikker.« Godsejer Susanne Hovmand-Simonsen kommer forbi efter sin rundvisning på godset.Hun er helt overvældet, efter at have haft en hale af 3-400 gæster efter sig på turen rundt, og de har spurgt og spurgt, så hun er stakåndet.»Folk vil jo enormt gerne vide, hvad det egentlig er, de propper i munden. Måske glemmer de det til daglig, men når de først står over for dyrene, giver det anledning til mange spørgsmål. Jeg har f. eks. fortalt om, hvor mange af landbrugets dyr der får genmodificeret soja i foderet, og hvor mange insekter, der er døde som følge af sprøjtegifte. Det chokerer folk.« »Arrangementer som dette er med til at give folk en forståelse for, hvad det er, de putter i munden,« siger Søren Steffensen.»Vi vil ikke tvinge folk til at købe økologi, men hvis de kender forskellene på de forskellige varer, har de en bedre forudsætning for at vælge - og forstår, hvorfor der er forskel i pris,« mener han.Housewarmingen har bragt flere end 5.000 gæster til Knuthenlund, og det er over al forventning, fortæller godsejeren.Folk hører foredrag om biodynamisk landbrug, spiser økologiske burgere, maler æg, kaster med hestesko, kører rundt på godsets grund i hestevogn, eller køber stort ind i gårdbutikken.Og fra et vindue i butikken kan man følge med i, hvordan det egentlig ser ud, når får bliver malket.»Det har ikke kun betydning, om noget er økologisk, men også hvordan det er produceret,« fortæller Susanne Hovmand-Simonsen.»Når man malker fårene, ryger mælken direkte over i beholderne og bliver behandlet nænsomt. Vitaminerne og mineralerne bliver ikke smadret som i traditionelt landbrug. Jeg plejer at sige, at mad er lavet af mennesker, og fødevarer er produceret af maskiner,« siger Susanne Hovmand-Simonsen, og ser meget tilfreds ud over de mange hundrede mennesker, der sidder i godsets have og spiser.Den ikoniske høne står ved siden af og blinker, som hun plejer. Og det har åbenbart været sundt for den gamle dame at komme på landet, for hun har efter 81 års æglægning pludselig fået kyllinger. Eller også er det godsejer Susanne, der har muntret sig - hun har fået bygget en lille hønsegård der, hvor æggene drysser ned. Og i gården tusser fem små brune kyllinger rundt og leder efter mad.»Vi har selv udruget dem på køkkenbordet,« fortæller Susanne Hovmand-Simonsen stolt.manj@berlingske.dk 
Mange havde taget turen til Lolland, da Knuthenlund Gods i går holdt housewarming for den kendte Irmahøne, der ellers bor ved Søerne i København.
Han har lavet aparte interviews med kendisser som instruktøren David Lynch, topmodellen Lykke May og popikonet Bryan Ferry i det legesyge talkshow ' Den 11.Time' (DR2, 2007-2008), som han skabte sammen med sin kreative makker Mads Brügger.Og i det hedengangne satireprogram ' Bertelsen - De Uaktuelle Nyheder' (DR2, 2002) fik han Jørgen Leth til slowmotion-digterisk at kommentere en solnedgang, og han bad Dansk Folkepartis Morten Messerschmidt afstraffe ham korporligt, hvis han i kraftaf sin rolle som DR-vært skulle fremstå for politisk farvet under deres samtale.Han har lavet en julefri julekalender, hvor han gik på den spanske Camino, han har lavet prisvindende radio fra både et fængsel, et plejehjem og et parcelhuskvarter i Aarhus samt iværksat en læsegruppe for hjemløse og misbrugsramte på det amagerkanske værested Sundholm.Blandt meget andet.For gennem mere end 25 år har Mikael Bertelsen været synonym med uforudsigelige stunder i dansk radio og tv. Det har aldrig været helt efter bogen. Programmer med Bertelsens aftryk har været lig med underholdning med et skævt twist.Forundrings-, diskussions-og latterskabende.En karakteristisk signatur er hans kølige og distancerede stil, men samtidig formår Bertelsen at fremstå diplomatisk og dedikeret i rollen som vært og interviewer, om han så taler med en verdenskendt kendis eller med en biavler, der har forsket i natsværmeres sexliv, sådan som det skete i en episode af netop ' Den 11. Time'. Få evner som Bertelsen at bevæge sig ubesværet mellem det intellektuelle og det morsomme.AutodidaktMikael Bertelsen er autodidakt. Han har ingen formel journalistisk uddannelse.Han begyndte karrieren med at lave radio til børn og unge såsom ' Børneradio', ' Det Elektriske Barometer' og ' P4 i P1' på DR i begyndelsen af 1990erne. Siden var han i en årrække leder af ungdomsredaktionen samme sted, hvor han var med til at udvikle kultfænomener som ' Gramsespektrum' og ' Banjos Likørstue'.Han blev offentligt kendt som vært på DR2-programmerne ' Bertelsen - DRs Talkshow' (1999) og førnævnte ' Bertelsen - De Uaktuelle Nyheder'. Begge skabt i selskab med Oliver Zahle. Siden var Bertelsen fra 2003 til 2006 medlem af DR2s chefredaktion og programchef med ansvar for kanalens humor-og satireindhold.Her havde han blandt andet en finger med i spillet i successer som Anders ' Anden' Matthesens socialrealistiske voksenjulekalender ' Jul på Vesterbro' (2003), ' Drengene fra Angora' (2004) og ' Wulffmorgenthaler' (2005).I sensommeren 2011 blev det annonceret, at Mikael Bertelsen og Mads Brügger forlod Danmarks Radio, da makkerparret skulle være kanalchefer på nystartede Radio-24syv, som gik i æteren senere samme år.Her arbejder de begge fortsat på at udvikle uforudsigelig og utraditionel radio. Parallelt er Bertelsen dog pt. atter aktuel på DR2 i serien ' Bertelsen på Shikoku 88', hvor han iført skjorte og slips begiver sig ud på verdens ældste pilgrimsrute i Japan. En ting er dog sikker. Man ved aldrig, hvor Mikael Bertelsen går hen næste gang.mahe@berlingske.dk Fakta: BLÅ BOGMikael Simpson Bertelsen er født 5.oktober 1967.Han er søn af syerske Kate Bertelsen og arkitekt Gunnar Bertelsen. Faderen står blandt andet bag markante københavnske caféer og restauranter som Café Victor, Victors Garage og Café Dagmar.Mikael Bertelsen er giftmed nuværende Google-direktør og tidligere folketingsmedlem, Malou Aamund.Parret bor i Blovstrød og har tre døtre.Kanalchef på Radio24Syv sammen med sin mangeårige arbejdsmakker, Mads Brügger.
50 ÅR I MORGEN Som vært, idémand, redaktør, kanalchef, ensom pilgrim og meget andet har Mikael Bertelsen gennem årene været garant for opfindsom og uventet radio og tv.
Enhver modning er også en form for flugt. En afvisning af hjemmet, en demonstrativ ståen på egne ben, som, vorherre bevares, er naturlig, men også kan virke en lille smule anstrengenskulle de på det fædrene ophav. Kort sagt: Man opdager, at man har næret en slange ved sin barm. Eller rettere to.Jeg husker tydeligt, hvordan jeg lærte lugten af en professionel opvask at kende på en fransk restaurant i Nyhavn, hvor jeg var hjælpetjener i 1980' erne. Faktisk var jeg så glad for jobbet, at det nær var blevet min levevej.Jeg elskede at lave petitfours, duften af stempelkaffe, der var noget eksotisk dengang, og lyden fra grillen, når det sydede fra pladerne, og der var bon-ryk. En klimpren med klokken på disken efterfulgt af et myndigt: »Pighvar til bord syv«.Arrogancen lurerHvad jeg også husker med en vis smerte, er, hvordan afstanden til mine forældre voksede, i takt med at jeg som The Talented Mr. Ripley bevægede mig hjemmevant ind i Københavns finere restaurationsliv.Jeg opdagede, at det var mere tjekket at bede om et glas hvidvin og noget isvand i stedet for fadøl, som stort set kun var i brug ved store selskaber fra Herning, der på tøjmesse efterfulgt af stripbar, sagde tjenerne.Jeg fandt ud af, at det var mere tjekket at bede om forret og dessert eller eventuelt to forretter - i stedet for at nøjes med en hovedret, hvilket var alt for vulgært og funktionelt, kunne jeg se på den måde, tjenerne rullede med øjnene på efter sådan en bestilling.Og jeg lærte, at tjeneren aldrig kommer til bordet, hvis du ikke har lukket menukortet sammen, mens bestik, du lægger sammen på tallerkenen, er tegn på, at du er færdig. Alle de små kulturelle tegn, som mine forældre, der opfostrede mig på benløse fugle, forloren hare og kiksekage på palmin, ikke kendte til.Pighvarens hævnI dag er jeg flov over at have været sådan en lille snob. Og jeg tænker, at hvis min datter, der lige er begyndt at arbejde på en fiskerestaurant på Vesterbro, opdager ting, jeg ikke kan afkode, så får jeg nu min løn som forskyldt.Når hun kommer hjem og kvidrer over, hvor fantastisk deres ' P-mad' var i dag, så kunne man jo godt føle sig en smule stødt over, at hendes nye venners personalemad så hurtigt kan fortrænge 18 år med fars kødsovs.Min søn, der ellers har været rimelig monoman i sit madvalg, er også begyndt at opdage verden. Efter et langt liv og 185 centimeters vertikal udvikling grundlagt alene på pasta, parisertoast og sherrytomater spiste han med stor fornøjelse tusindårsæg, da vi var på japansk restaurant i Studiestræde, altså et andeæg, der er rådnet i 100 dage og omviklet med syltet ingefær.Jeg bliver både stolt og en lille smule skræmt, når de lægger fra gastronomisk.Og bevæger sig mod kyster, jeg end ikke kan se eller forstå.Alternativet ville jo være skræmmende.Hvis de troede, at jeg havde ret i noget som helst. Og blev hjemme i mine skørter.Men okay, en gang imellem kunne jeg godt tænke mig, at de havde cirka halv størrelse og bare lå hjemme i hjørnesofaen med hver sin dyne og så ' Sommer Summarum', mens de spiser chokopops eller en anden form for underlødig morgenmad, som de altid har fået lov at vælge et karton af, når det er ferietid.Livsappetit kan være fint nok, men en gang imellem ville det måske være klædeligt at vise lidt hensyn.per.munch@pol.dk .
KLUMME Det begyndte med hvidt brød. Nu er begge teenagerne blevet madmodige i en grad, så man længes tilbage til dyne-tv og pasta med ketchup.
En grøn tagpark, et Ikea-varehus, studieboliger, et hotel, en metrostation samt en opgradering og udvidelse af Fisketorvet tegner de store linjer i den transformation, som Kalvebod Brygge skal gennemgå over de kommende år. Berlingske giver her et blik ind i de store projekter.FisketorvetDirekte adgang til den kommende metro ved Dybbølsbro Station, forskønnede facader og et større udbud af butikker, restauranter og oplevelser er dele af den nye plan for udvidelsen af shoppingcenteret Fisketorvet.Områdets lokalplanforslag er på vej i offentlig høring. Går alt efter planen, vil den nye metrostation blive integreret med Fisketorvet, hvilket vil give plads til yderligere 15.000 kvadratmeter restauranter, oplevelser og butikker. I alt lyder forslaget på en udvidelse med 37.000 kvadratmeter - om de resterende 22.000 kvadratmeter skal være hotel eller kontor, er uvist.Der er tale om et løft af hele Fisketorvet, som skal gøre centeret mere åbent og integreret i nærmiljøet. Ifølge lokalplanforslaget ønsker Fisketorvet at åbne i stueplan med butikker eller restauranter med udendørsservering ned mod havnen og badeplads, som de borgere, der nu bader i havnebassinet ved Fisketorvet, kan få glæde af.IKEAUnder tagparken skal IKEAs nye varehus ligge. Varehuset vil indeholde restaurant med udeservering øverst ud til det grønne område. Bygningen bliver i alt tre etager med et etageareal på 37.000 kvadratmeter med selvbetjeningslager i stueplan samt salgs-og udstillingslokaler på første og anden sal. Hovedindgangen for fodgængere og cyklister bliver ved en ny plads på Dybbølsbro, som skal ligge hævet otte meter over terræn.Varehuset bliver anderledes end de klassiske blå IKEA-varehuse, idet facaderne bliver udformet som et plisseret gardin med varieret transparens.Det Grønne StrøgDet hævede grønne strøg kobler den nordøstlige ende af Kalvebod-området sammen med det eksisterende grønne byrum fra SEB Bank via Rigsarkivet og Tivoli Hotel til broen over Arni Magnussons Gade. I fremtiden vil områdets sydvestlige ende blive forbundet med Bygningsstyrelsens projekt, og dermed vil Det Grønne Strøg kunne føres videre til Sydhavnen.Dorte Mandrup Arkitekter har tegnet en taghave i grundens fulde bredde i op til 20 meters højde, som skal føres op over IKEA-varehuset for at få mest mulig park på arealet. Det nye, rekreative byrum kommer til at indeholde et stiforløb og beplantning inspireret af det danske landskab med græsflader, levende hegn og fritstående, mindre træer. Vesterbro, der er blandt bydelene med færrest grønne områder, vil altså få en ny park. Adgang til parken vil ske via trapper og elevatorer.KaktustårneneFor første gang siden bygningerne i Ørestad skal Bjarke Ingels Group(BIG) opføre boliger i København. Kaktustårnene skal bestå af to bygninger placeret på en fælles base på det grønne strøg og på en skrånende flade. Den ene bygning bliver op mod 80 meter høj, mens den anden bliver 65 meter høj, eller henholdsvis 20 og 25 etager. Tårnene skal indeholde op mod 500 ungdomsboliger med depotrum samt cykel-og bilparkering i bunden.Projektet er udarbejdet i samarbejde med Høpfner Projects, som også stod bag BIGs boligbyggerier i Ørestad, og tegningerne til Kaktustårnene har da også mere end ti år på bagen. Den oprindelige plan stak finanskrisen en kæp i hjulet på.CabinnDet nye Cabinn-hotel bliver indrettet i to op mod 35 meter høje trekantformede bygninger med afrundede hjørner. Hotellet skal rumme flere end 1.200 værelser, hvilket gør det til Danmarks største hotel. Bygningerne vil skyde op gennem det grønne strøg, som skal forbindes i en skråning med den eksisterende bro over Arni Magnussons Gade. Hotellet får hovedinDgang i Arni Magnussons Gade, mens facaden mod Kalvebod Brygge og Carsten Niebuhrs Gade udføres i samme materialer og fremtræden som facaden på IKEA-varehuset.kila@berlingske.dk 
Danmarks største hotel, op mod 500 ungdomsboliger tegnet af BIG og en ambitiøs udvidelse af Fisketorvet. Det er nogle af de store forandringer, som er under opsejling ved Kalvebod Brygge i København.
Forestil dig de udskældte letbanemaster, der lige nu står langs Randersvej, på følgende strækning: fra Viborgvej til Vesterbro Torv, videre hen ad Vester Allé, op forbi Ridehuset, langs Park Allé, Banegårdspladsen og så ned til Rutebilstationen.Det scenario »kan vi ikke byde aarhusianerne«, konkluderede byrådsmedlem Knud Mathiesen (DF) mandag i JP Aarhus.Spørger man stadsarkitekt Stephen Willacy er han derimod godt tilfreds med det visuelle udtryk på Randersvej, man erkender, at den næste etape bliver en større udfordring, når det kommer til at integrere letbanen i bybilledet.»Når letbanetogene kommer ind i midtbyen, er gadeforløbene langt mindre end på Randersvej. Etape to bliver mere kritisk i forhold til, hvordan skinner og master bliver opfattet i forhold til byrummet. Der bliver tale om en helt anden arkitektonisk og bymæssig udfordring end første etape,« siger Stephen Willacy.I den historiske bymidte skal letbanetogene passere flere smalle strækninger med arkitektoniske vartegn og unikke gadeforløb. Stephen Willacy lægger særlig vægt på den bymæssige oplevelse for fodgængere, cyklister og bilister.En skov af ledninger»Det er ret forskellige behov på meget lidt plads. Man er nødt til at være varsom i forhold til, hvordan man placerer masterne. Det drejer sig dels om funktionaliteten i byrummet, men også det visuelle og æstetiske udtryk.Masterne er f. eks. ikke glade for træer, men vi vil gerne have en by med træer, så det skal også tænkes ind i forhold til skinner og master,« siger Stephen Willacy.Frem for synlige master og ledninger er alternative strømmuligheder blevet diskuteret, bl. a. batteridrevne tog, men ifølge Stephen Willacy er de eksisterende togtyper med master og ledninger formentlig den bedste løsning.»Det er ikke særlig smart at have to forskellige togsæt.Det fordyrer projektet. Det er meget nemmere, hvis man kan køre med de eksisterende togsæt. Masternes design skal også følge en rød tråd.Busstoppesteder og letbanestoppesteder er jo også tænkt ind i en helhedsvurdering,« siger stadsarkitekten.På de smallere steder i midtbyen kan Stephen Willacy sagtens forestille sig ledninger fastgjort på bygningerne frem for master. Det gælder dog ikke Rådhuset på Park Allé.Ømt punkt»Der skal ikke være ledninger på rådhuset, det bliver der ikke tale om. Det går ikke.« Hvordan skal letbanen så køre langs Park Allé? »Det er et meget ømt punkt.Jeg er spændt på at se, hvordan vi løser det. Skal vi have master på begge sider af vejen eller enkeltstående master i midten af Park Allé? Det er noget, vi skal have en snak om. Det er enormt komplekst,« fastslår han.Hos Aarhus Cityforening tror man slet ikke, at endnu en letbaneudvidelse er løsningen for Aarhus.»Masterne er på ingen måde pæne, det vil ikke klæde vores by og slet ikke den indre by. Der er i høj grad brug for en udvidelse af den offentlige trafik i Aarhus, men jeg er ikke sikker på, at det er endnu en letbaneløsning, vi har brug for fremadrettet,« siger Claus Bech.I stedet foreslår han, at man først og fremmest trækker vejret for en stund og i den kommende miljøundersøgelse sigter mod en alternativ løsning som f. eks. BRTbusser (Bus Rapid Transit), der kører i eget spor og har større kapacitet end normale bybusser. I Claus Bechs øjne en både billigere og mere elegant løsning, der klæder midtbyen bedre.»Man skal tænke sig godt om, før man etablerer endnu en letbane. En ny etape vil tage flere år at bygge, og kigger vi 20 til 30 år frem vil skinnebårne letbaneløsninger formentlig høre fortiden til. Her bliver det helt andre transportformer i de store internationale storbyer, og det er jo i sidste ende også gerne det, vi gerne vil have, Aarhus skal være,« siger Claus Bech.oskar.zacho@jp.dk 
Der skal tages hensyn til bygninger og trafikanter, når letbanens anden etape indtager midtbyen. Det bliver langtfra nogen let opgave, mener stadsarkitekt Stephen Willacy.
Jeg har altid tænkt, at jeg lignede min mor mest. Vi ser så ens ud, at jeg en gang gik forbi et spejl i mit barndomshjem og tænkte »Gud, er Nina allerede hjemme«. Det var hun så ikke.Det er hende, jeg har fået kærligheden til bøger fra. Hun læste højt for mig, indtil jeg flyttede hjemmefra, og da vi var på sommerferie, havde vi den bog med, som vi ikke blev færdige med i 1994 (Stig Strömholms »Dalen«, og der findes også »Markerne« og »Skoven« i trilogien, som foregår i Romerrigets sidste dage, og det er ganske frygteligt at vide, at det hele går galt om lidt, men de er virkelig værd at læse).Hun har lært mig at lave mad. Det var hende, jeg så teater og hørte klassisk musik med. Det er hende, jeg har visse regler fra - at man læser avisen forfra (det gør jeg så ikke, men jeg føler, at jeg snyder, når jeg læser tillægget B først, og så følger man vist stadig reglerne), og det er hende, der har lært mig, at det er vigtigt at holde prøvesmagninger af stort set alt, så jeg køber alle chokoladekiks, så min steddatter kan finde den bedste.Jeg vidste da godt, at jeg lignede min far. Det er ham, jeg har størrelsen på mit store hoved fra. Hans geners skyld, at jeg græder så nemt - over Dronningens nytårstale, når det går mine søskende godt og også over særligt rørende artikler i avisen. Vi elsker begge to pæne ting, dug på bordet eller gode møbler, og så deler vi en forkærlighed for syltede agurker. Jeg sylter selv gode af slagsen, men hans smager rigtigst.Så fik vi en ladcykel, og jeg elsker den cykel, for man kan have alt i det forslugne lad, og når man ikke har en bil, er det ret fantastisk. Jeg kører til Østerbro og køber en kaffekværn til min mand i julegave. Ser en ting til min steddatter oveni. Jeg køber store portioner i Inco, kører på Istedgade efter lammekød eller i Løs efter kolonialvarer. Jeg kører ned og henter juletræ med min gamle kollega, som har fået en dreng, og fragter det hjem til hende. Jeg finder en billig stol i Den Blå Avis, som ville passe på min steddatters værelse. Jeg får hindbærstiklinger fra tre forskellige bekendte, køber 14 kilo asparges og snupper et bord fra storskrald. Jeg skaffer ting billigt og finder vigtige ting andre steder.Den cykel har gjort mig så effektiv. Når ret skal være ret, ordner min mand også en del afhentninger. Det var ham, der kørte ud efter ti meter gran til jul. I regnvejr. Men den cykel har gjort mig praktisk og effektiv og glad for at kende Gud og hvermand. Jeg er blevet som en en mand, jeg kender. Ret godt. Min far.For han kender altid en, der kender en, og han kan skaffe et lam og en kvart okse og nogle halmsnore til at binde tomater op med. Folk hjælper ham, og han hjælper dem. Han ordner, og han fikser, og han får ting gjort.Så nu er jeg både min far og min mor.Eller også er jeg bare mig selv. En blanding af de to og et skvæt af noget, der overhovedet ikke er dem, for de gad da aldrig på Vesterbro, de er ikke særligt vilde med FCK, og de drikker aldrig gin tonics, og jeg skal aldrig have en labrador eller bo i en landsby eller spille tennis.Men jo ældre jeg bliver, jo mere går det op for mig, at jeg både er dem, samtidig med at jeg også bare er mig selv, og det føles faktisk ret fint.
klumme.
Da jeg for nylig skulle ud at spise med en veninde på Vesterbro i København, var det lettere sagt end gjort.Kursen var sat mod Paté Paté, for min krop skreg på rødvin, men en tirsdag aften klokken cirka 19.30 var der så propfyldt, at vi gik på Mother i stedet - blot for at få at vide, at vi kunne vente i baren på at få et bord. Der ville gå en halv times tid.Ventetiden gjorde mig ikke noget. Jeg hilser enhver mulighed for at drikke sjusser forklædt som aperitiffer hjerteligt velkommen. Men jeg var ærlig talt overrasket over, at så mange mennesker spiste ude på en ganske almindelig tirsdag.I denne uges Ibyen forsøger vi os med et svar på denne undren. Hvad er det, der lokker folk væk fra kødgryderne og ind på byens restauranter? Så kedeligt er det sgu da heller ikke at lave sin egen mad. Men meget tyder på, at selve maden ikke spiller hovedrollen her. Det handler også om alt det andet. Om samværet, om hyggen, om at mødes om noget andet end bare kaffe.DET KAN GODT VÆRE, at resten af avisen siger, at det handler om at vælge side.Men Ibyen bliver ved med at flå ting ned fra alle tænkelige hylder, når det kommer til de ting, vi laver, når vi går ud i København.Det er stadig her, du kan læse om rytmiske og klassiske koncerter, teater, kunst og byliv i det hele taget. I denne uge får du tilmed 28 ekstra sider om sommerens festivaler. Og bare rolig, Listen løber heller ingen steder.Men! Ikke alt er, som det plejer. I takt med sommerens komme lancerer vi en ny fast side rettet mod byens mindste borgere, hvor ekspertkilderne er børnene selv og deres forældre, der guider til deres yndlingssteder i byen.Men den helt store nyhed er alt det, vi putter i munden, når vi er ude. For byen er jo på mange måder også noget, man smager på. Og efter lukningen af Spis &amp; Bo bliver Ibyen restaurantkulturens nye hjem i Politiken.Med vores ugentlige anmeldelser af barer, caféer og restauranter er det ikke noget episk nybrud. Men det betyder, at der fremover hver uge i Ibyen vil være minimum to sider ekstra om den mad, vi spiser ude. Det kan være dissekering af det Instagram-venlige morgenmadsfænomen breakfast bowls, ugentlige madanbefalinger og en uhøjtidelig vinblog, der ud over tanniner, vulkansk undergrund og egefade også handler om alle de sjove ting, vin kan gøre ved os, udover de åbenlyse tømmermænd.VI LÆGGER UD med en historie om Madklubben.Det københavnske restaurantimperium, som i 2007 åbnede sin første restaurant i Store Kongensgade i København, efter grundlæggeren Anders Aagaard var blevet uvenner med sine gamle kompagnoner i Cofoco, som han var med til at starte. Konceptet for Madklubben var da også nærmest 1: 1 med Cofocos.Tre retter for 200 kroner serveret i temmelig tjekkede omgivelser med afslappet stemning og uprætentiøs betjening.10 år senere er Madklubben en massiv succes. Kæden ejer 11 restauranter rundt omkring i København. Der er fem nye på vej. Og sidste årsregnskab viste et overskud på 16 millioner. Men en ting er de flotte tal. Noget helt andet - og langt mere interessant - er den indflydelse, som Madklubben, Cofoco og de andre restaurantkæder har haft på den måde, københavnerne går ud at spise på.Der er en grund til, at Berlingskes madanmelder Søren Frank på et tidspunkt kaldte Madklubben for restauranternes Ikea.Men Madklubbens menuer er trods alt lidt nemmere at samle end en Billyreol.Eller er de? På side 6 giver Joakim Grundahl 1 sølle hjerte til kædens nye restaurant på Nørrebro.Det kan man så tygge lidt på.pernille.jensen@pol.dk 
Velkommen til det nye Ibyen. Vi er tilbage, hvor vi har det bedst: om fredagen. Nu med endnu mere mad.
Hvis alt går efter planen, slår de nyeste medlemmer af Arp-Hansen-familien dørene op i henholdsvis 2017 og 2018: et lavprishotel i Wakeup-kæden, der ifølge adm. direktør Dorte Krak henvender sig til et bredt segment af turister og overnattende gæster, samt et hostel, der mest henvender sig til unge og folk, der ønsker en anderledes overnatningsoplevelse.Sidstnævnte åbner allerede dørene på Vesterbro i København i juli i år, og en seng vil kunne erhverves for 125 kr. per nat.Ifølge Dorte Krak er det kraftige pust i nakken, som hotelbranchen de senere år har mærket fra disruption-koncepter som overnatningsservicen Airbnb, en medvirkende faktor, når Arp-Hansen satser på flere billige værelser.»København har aldrig haft så høj belægning som i disse år. Der er cirka fire millioner hotelovernatninger om året, og der er også cirka en million Airbnb-overnatninger. Vi håber, især med vores nye hostel, Steel House, at kunne kapre nogle af overnatningerne tilbage fra Airbnb. Gæster, som bruger Airbnb, vil selvfølgelig gerne have en billig overnatning, men de vil også ofte gerne have noget, som rækker ud over den normale hoteloplevelse, og hvor man kommer lidt tættere på hverdagen og kulturen. Det tilbyder vi på Steel House, hvor man kan købe et privat værelse, hvis man vil, men også benytte fællesarealerne,« forklarer hun.Få billige overnatningsmuligheder Men der er efter alt at dømme plads til flere investorer, der vil sætte penge i hotelbyggerier beregnet lavprissegmentet. For ifølge en undersøgelse foretaget af Nybolig Erhverv er der meget, der tyder på, at Arp-Hansens investeringer i budgetovernatningssteder lander på tør grund.Ser man bort fra tjenester som Airbnb har Danmarks hovedstad nemlig, i forhold til andre store byer, usædvanligt få billige overnatningsmuligheder.Hvor andre storbyer normalt har 5-10 senge pr 1000 ungdomsgæster, har København kun 1,6, oplyser Nybolig Erhverv.Men efterspørgslen på de billige senge er voksende, og det er ikke en udvikling, der er på vej til at vende. Det vurderer Stig Plon Kjeldsen, analysechef i Nybolig Erhverv: »Vi har endnu ingen tal for 2017, men udviklingen i det, man på dansk kan kalde vandrerhjemssegmentet, er steget markant siden 2014, og jeg har ingen forventning om, at det skulle komme til at gå den modsatte vej. Jeg kan ikke se, hvad der skulle udløse det,« siger han.Et spørgsmål, der kan melde sig, er, om det virkelig er interessant for en by som København, hvor prisniveauet er højt, hvis antallet af turister med få penge på lommen stiger betydeligt.Men den skarpe skelnen mellem de attraktive turister, der kommer med en tung tegnebog, og så et scenarie a la Khao San Road i Bangkok, hvor de forretningsdrivende falder over hinandens ben for at konkurrere om backpackernes nærige gunst, giver ikke megen mening i en dansk kontekst, vurderer Dorte Krak.Af sted til NomaHun sammenligner den spirende trend med billige overnatningssteder med lavprisflyselskabernes succes.»Dem, der bor på vores Wakeup-hoteller, er ofte folk, der bare har som prioritet at bo lækkert og centralt og komme ud og opleve byen.Jeg har faktisk et godt eksempel på nogle gæster, vi havde på et af vores Wakeup-hoteller.De tjekkede ind, og en time senere kom de ned i receptionen. Nu ville de gerne bestille en taxa, for nu skulle de ud at spise på Noma. Deres formål med at være her var at opleve madkulturen,« fortæller Dorte Krak.Også Stig Plon Kjeldsen er skeptisk over for forestillingen om, at København vil blive oversvømmet af turister, der holder pengene tæt ind til kroppen under deres ophold. Han ser positivt på, at operatører som Arp-Hansen og lavpriskæden Cabinn udvider i disse år.»Det er nogle af de mest erfarne operatører i Danmark, der nu reagerer på de udviklingsmuligheder, der er opstået på markedet. Alt andet lige er det segment, man henvender sig til med billige hotelværelser, nok et segment, der har lidt færre kroner med til at forbruge.Jeg er dog helt rolig ved, at de trækker penge med sig. Jeg vil hellere have, at de kommer til København, end at de vælger Oslo eller en anden europæisk hovedstad,« siger han.Gæster, som bruger Airbnb, vil selvfølgelig gerne have en billig overnatning, men de vil også ofte gerne have noget, som rækker ud over den normale hoteloplevelse.Det tilbyder vi på Steel House. Dorte Krak, adm. direktør i Arp-Hansen Hotel Group.
København har relativt få overnatningssteder målrettet det såkaldte vandrerhjemssegment. Det hul i markedet vil danske hoteloperatører nu udfylde, og flere nybyggerier er allerede i gang. Håbet er blandt andet at mindske Airbnb's pres på hotelbranchen.
Bartenderen kommer hen til bordet med et sort-hvidt foto i hånden. Fotografiet er taget i 1925 og viser komponisterne Igor Stravinsky og Carl Nielsen i festligt lag på Nimb.Og det var netop historien om de to giganters møde, der plantede ideen i CPH Opera Festivals nye direktør Peter Lodahls hoved om at bruge Nimb Bar ved Tivoli i København under festivalen.»Når man hører akustikken herinde, så er det et rum, der svarer igen,« siger Peter Lodahl og synger i par klare toner, der straks spankulerer rundt i rummet.Denne formiddag er Nimb Bar ganske mennesketom foruden bartenderen, journalisten og festivaldirektøren, men under operafestivalen bliver baren under de store lysekroner scene for opførelsen af "Lonely House".»Rummet har en perfekt størrelse til at lave et mere intimt format. Og jeg tror, at sådan et format vil give den fysiske fornemmelse af at have store, elegante stemmer tæt på. Det vil man opleve på en helt anden måde, end hvis man sidder på bagerste række 200 meter fra en scene,« forklarer Peter Lodahl.Og det er netop det, han gerne vil som direktør for CPH Opera Festival, der løber fra den 30. juli til den 9. august. Det bliver den første festival med Peter Lodahl i spidsen, og han har en mission. Han vil gerne bringe operaen ud til publikum, tættere på publikum.Og han mener, at Nimb Bar, der blev renoveret mellem 2006 og 2008, er godt billede på det, han gerne vil med festivalen og operagenren.»Man har bragt rummet 100 år frem i tiden uden at give køb på det, rummet kan.Og det vil jeg også gerne med operaen. Jeg vil gerne tage noget historisk og se på, hvordan vi kan gøre det fremragende materiale vedkommende for et moderne publikum,« siger Peter Lodahl, der selv er uddannet tenor på Det Jyske Musikkonservatorium og Operaakademiet ved Det Kongelige Teater.Pavarotti og KrausDen er den niende operafestival, siden premieren i 2009, og han mener, at det altid har været i festivalens DNA at øge operaens tilgængelighed, fordi det er vigtigt at bringe operaen ud til folket.Det var nemlig fra folket, at operaer som "Carmen" og "La Traviata" udsprang. Han vil gerne opløse det patent, som han mener, at nogle feinschmeckere på et tidspunkt tog på operaen og dermed gjorde den til noget, der kan opfattes som kun at tilhøre de finkulturelle og de belæste.»Det er interessant, at vi i dag ser opera som noget måske ekskluderende elitært.Operaen er elitær, og det skal den blive ved med at være, men måske er problemet, at elitær er blevet et fyord. Meget af den politiske debat handler om eliten, og de seneste folkevalg har været opgør med det elitære.Men jeg mener, at vi skal turde være elitære uden at være snobbede. Være folkelige uden at tabe flyvehøjde,« siger Peter Lodahl.Han bruger en anekdote om Luciano Pavarotti og skabelsen af De Tre Tenorer til at illustrere sin pointe. De Tre Tenorer skulle oprindeligt have været fire, men da Pavarotti henvendte sig til den spanske tenor Alfredo Kraus, afviste Kraus ham. Peter Lodahl citerer frit Alfredo Kraus' afvisning: »Nej, Luciano. Min plads er i teatret. Og i øvrigt så mener jeg, at man bør kultivere folket - ikke gøre kulturen folkelig.« »Hvis jeg har en anke mod ham, så er det netop, at han er ekskluderende. Hvor mange mennesker er ikke blevet introduceret for operaen af De Tre Tenorer? Så festivalens store mission er i virkeligheden, at vi er ude at opfinde publikum. Vi skal ud at score og vække noget i dem og så fastholde dem bagefter,« siger Peter Lodahl.Operafestivalen bringer kulisser, sangere og instrumenter ud til folket ved hjælp af konceptet "Operacyklen".To cykler vil nå steder som Rødovre, Sundbyvester Plads og Nordvest. Steder og mennesker, som operaen ellers nok aldrig ville komme ud til.Et operafolkekøkkenPeter Lodahl mener, at det er afgørende at bringe kulturen - hvad enten det er på cykel eller på kanalbåd - ud til så mange som muligt, fordi den er med til at skabe fællesnævnere.»Mange husker EM i 1992 eller Bjarne Riis i Tour de France eller guld i håndbold. Uanset hvor forskellige man kan være politisk, økonomisk eller socialt, så var man pludselig sammen om en ting. De momenter, vi husker, er de, hvor vi alle stod sammen om noget. Min påstand er, at det kan opera også.Vi kender det også fra rockkoncerter, når alle står i samme svingning. Og det er noget sjældent, som vi burde dyrke endnu mere,« forklarer Peter Lodahl.Han er dog enig i, at det stadig kræver en bestemt forståelsesramme at kunne forstå og sætte pris på opera. Nogen synes, at det er svært, at de synger på tysk, andre kan bare ikke forstå, hvad der synges selv, hvis det er på dansk. Af samme grund står festivalen i 2018 bag en landsdækkende turne med en udgave af Mozarts "Tryllefløjten" for børn, hvor ambitionen er, at alle børn i alderen 10 år skal have set "Tryllefløjten" live. Det vil tage 8-10 år at føre ud i livet, vurderer Peter Lodahl.»Jeg vil gerne være med til at skille dannelse og uddannelse i folkeskolen. Hvis vi ikke sår frøene tidligere, så rammer vi ind i, at man ikke kan forstå, hvad der synges. Vi skal rykke præsentationen tilbage til folkeskoleniveau, så introduktionen til Mozarts operaer ikke sker i gymnasiet, for så har vi allerede ekskluderet nogen.«.Når vi taler dannelse, havner vi ufravigeligt i en diskussion om det elitære, for dannelse kan vel også opfattes som, at nogen andre ved, hvad der er godt for dig. Hvordan ser du operafestivalen passe ind i den debat?»I en perfekt verden ville jeg have, at alle gik ind og så Christiane Karg og Levy Sekgapane i Børssalen. Men for at nå dertil er vi nødt til at lave et stort folkekøkken - et operafolkekøkken.Og med det operafolkekøkken vil jeg gerne gøre flere opmærksomme på genren. Vi kommer til at miste nogle af dem igen. Vi kommer ikke til at vinde alle, det er heller ikke meningen. Men vi bliver nødt til at lave præsentationen, og den skal være tidlig nok, og den skal være spiselig.« Hos nogle politikere og i nogle debatter på sociale medier ser man mere og mere en konstant afvisning af, at der nogen, der skule vide mere om noget end andre..»Det vil svare til at sige, at McDonalds er en bedre restaurant end Geranium, fordi der er flere besøgende. Og det kan man argumentere for og imod på alle mulige planer.« Hvilken rolle kan kunsten spille i sådan en verden i opbrud? »Den samler. Det kan den på tværs af sociale skel, økonomiske skel og kulturel arv. Den kan samle publikum i en vibration. Og vi kan med operafestivalen gøre det på et meget højt niveau. For mange mennesker vil det være en engangsoplevelse, men det kan også være, de kommer igen.«." La Bohème" på VesterbroFor at operaen skal kunne fange et moderne publikum og måske samle mennesker, er Peter Lodahl indstillet på, at operaen skal udvikle sig og ikke kun opføres på den traditionelle måde. Og det mener Peter Lodahl godt, at operagenren kan bære.»Den substans, operaen har, er udviklet over 500 år. Det er en fond, der virkelig er kogt ind. Den er allerede sublim, men for at gøre den spiselig for et moderne publikum skal vi servere den, så folk kan relatere til den. Vi er nødt til at gøre den vedkommende for et moderne publikum. Derfor kunne man sagtens opføre "La Bohème" på Vesterbro i København en juleaften. Vi har materialet, og hvis vi skal gøre det mere moderne eller skifte instrumenter for at gøre det mere vedkommende, så er det ikke et problem.Jeg har ingen fine fornemmelser der. Og jeg er nok også klar til at gå lidt længere end mine kolleger i branchen,« siger han.I forhold til at trække et nyt publikum til fungerer festivalens store internationale navne som Elsa Dreisig, Christiane Karg og Levy Sekgapane ikke på samme måde som hovednavne på Roskilde Festival. De giver til gengæld festivalen international bevågenhed.Og med Peter Lodahl i direktørstolen får festivalen i fremtiden lettere ved at tiltrække de store operastjerner, for han har selv sunget med mange af dem og vil også i fremtiden synge med mange af dem. Peter Lodahl fortsætter nemlig som operasanger samtidig med jobbet som direktør.»Aftalen med Christiane Karg kom i stand over en gin og tonic. Jeg kender hende fra gamle dage, hvor vi sang sammen i "La Bohème".Det havde måske krævet tre til fire måneders hårdt benarbejde at tiltrække hende for en relativt ukendt festival. Men mit netværk gør det lettere,« siger Peter Lodahl.Han mener, at bookingerne af Elsa Dreisig, Christiane Karg og Levy Sekgapane peger hen mod, at festivalen kommer til at hæve niveauet kontinuerligt.»Men det bliver aldrig på bekostning af tilgængeligheden og folkeligheden. Min pointe er, at vi sagtens kan hæve toppen uden at miste bredden. Tennis er elitært, og det er Formel 1 også, men det betyder ikke, at man behøver at koble folkeligheden af,« siger Peter Lodahl, der ikke selv kommer til at synge mindre, selv om han har fået ansvar for den københavnske operafestival.I år er han dog ikke en del af programmet.»Jeg vil hellere kritiseres for ikke at have sunget end få kritik for at have sat mig selv på plakaten.« Men til næste år vil han være en del af plakaten, for CPH Opera Festival har indgået en aftale med Konzerthaus Berlin om at overtage en forestilling, og den kan han ikke sno sig uden om, for det tyske koncerthus er nemlig også Peter Lodahls arbejdsgiver.temasektion@jp.dk Tennis er elitært, og det er Formel 1 også, men det betyder ikke, at man behøver at koble folkeligheden af.Fakta: BLÅ BOG Peter LodahlFødt 1974 i Herning Uddannet tenor på Det Jyske Musikkonservatorium og Operaakademiet ved Det Kongelige Teater Fra 2003 til 2005 ansat på operaen i Kiel Fra 2006 til 2009 ansat i solistensemblet på Komische Oper i Berlin Siden 2009 ansat på Den Kongelige Opera i København 2016 direktør for CPH Opera Festival.FESTIVAL CPH Opera FestivalDen københavnske operafestival bliver afholdt fra den 30. juli til den 9. august.Publikum vil kunne opleve opera ? ere forskellige steder i byen blandt andet i Børssalen, ved Torvehallerne, på cykel og på kanalrundfarten.
Operaen er elitær, og det skal den blive ved med at være, men CPH Opera Festivals nye direktør, Peter Lodahl, har ingen fine fornemmelser, når missionen er at bringe opera ud til flere mennesker.
De ser mig som en thailuder, ikke som et menneskeAphinya Jatuparisakul, 24, studerende Jeg er cirka 8 år. Jeg har lige stjålet 20 kroner fra min mors pung og er nede for at købe slik for tyvekosterne i den lokale Brugsen i Tølløse.En kvinde i køen kigger mærkeligt på mig og spørger »Er det ikke dig, der er købekonens datter?«. Jeg var ikke gammel nok til at vide, hvad købekone betød, men følelsen af at være beskidt, og at det var noget, jeg skulle skamme mig over, forstod jeg.Mange år senere under Distortion gik jeg ned ad Vesterbrogade. Jeg havde tjent en god skilling ved at tage nogle billeder for en, jeg kender. Tre unge fyre gik forbi mig. Pludselig svingede den ene sin hånd frem, tog et solidt greb i mit skridt, pegede ned mod Istedgade og sagde »Istedgade ligger den vej«. Bagefter stod de og grinte og havde det for fedt. Jeg havde begået den utilgivelige fejl at befinde mig på Vesterbro og være asiat. Det var virkelig ydmygende.Jeg har ikke længere tal på, hvor mange gange jeg er blevet antastet, fysisk og psykisk, og forsøgt købt. Folk ser mig ikke som et menneske, men som en thailuder.F. eks. sad jeg en tidlig morgen nede ved Søerne i nærheden af Planetariet.En yngre mand kom hen til mig og spurgte, om jeg kunne veksle penge.Jeg sagde ja uden videre og tænkte, at han nok manglede penge til bussen.Han rakte mig en seddel og spurgte »Er det nok til dig?«. Han ville købe mig.Det her sker, fordi folk har en fucked up forestilling om, hvad og hvem asiatiske kvinder er. De tror, at man som Øst-og Sydøstasiat er underdanig og mindre værd end hvide kvinder. De forstår ikke, at racisme er mere, end at man skriger n-ordet, eller at folk skal skrubbe tilbage, hvor de kommer fra.Racisme er også, når man automatisk går ud fra, at kvinder fra Øst-og Sydøstasien er underlagt den hvide mand og til salg. Når folk spørger mig, når jeg går på gaden med min far, om jeg er hans kone. Og når en sagsbehandler har en sprællemand hængende, der forestiller en person af østasiatisk herkomst, i hvis pande der står ' me love you long time'.Tag det nu alvorligt. Medierne skal tage et ansvar. Det nytter ikke noget at råbe op, hvis medierne ikke giver os en platform at råbe fra.Det er fedt, at unge muslimer tager ordet og kommer i medierne, men der findes altså andre minoriteter i det her land. Brug os også som hverdagskilder, og ikke kun når det handler om racisme, menneskehandel eller rufferi.Fordomme bruges som scorereplikStina Jalving, 33, studerende Nogle gange oplever jeg mænd, der henvender sig til mig med racistiske og sexistiske kommentarer.Det virker, som om de har en eller anden forestilling om, at asiatiske kvinder ikke tør sige fra.Det er, som om de føler sig overlegne, når de henvender sig. Som om det, at jeg er asiat, er ensbetydende med, at det er i orden at komme med racistiske og sexistiske kommentarer. Og hvis jeg vover at sige fra, bliver de vildt sure eller fornærmede.Da jeg var 23 år, arbejdede jeg som tjener på en kro i Nordsjælland. Kroejerens søn kom ofte med sexistiske bemærkninger som »Jeg kan se dit venusbjerg gennem dine bukser«. En dag ude i restauranten spørger han mig foran gæsterne »Hvad er det nu, du koster, Stina?«. Jeg blev helt paf. Det var ydmygende og pinligt. For et par år siden, da jeg var i byen med nogle veninder, faldt vi i snak med en gruppe mænd. De fortalte, at de var politimænd, der havde været til julefrokost.Jeg stod og snakkede med en af dem, da han ud af det blå sagde: »Sådan nogle som dig fra Kina-land har nogle meget stramme fisser. Og når man spreder jeres ben, bliver I endnu strammere«. Han grinte stort bagefter. Selvom han ikke var i uniform, var han jo politimand, og derfor havde han en vis autoritet.Så selv om jeg følte mig verbalt overfaldet, var jeg fuldstændig mundlam og kunne ikke gøre andet end gå langt væk fra ham.Forskellen er, at disse mænd nok aldrig ville henvende sig til en dansk pige på samme måde. Fordi jeg er asiatisk af udseende, tillader nogle mænd sig at opføre sig som komplette idioter.Som om fordomme, racisme og sexisme er et godt udgangspunkt for at være sjov eller en god scorereplik.' Du er asiat - har du så en stram fisse?'.De stereotype opfattelser skal ændres.Dem, som kommer med racistiske eller sexistiske bemærkninger, skal vide, at det her ikke er okay. Folk ændrer sig ikke per automatik.Helt lavpraktisk skal kvinder til at sige fra. Hvis nogen antaster dig og siger noget vildt upassende, racistisk og sexistisk, er det o. k. at bede dem holde deres kæft.Jeg vil ikke indtage en offerrolle, på trods af at jeg bliver udsat for verbale overgreb. Men i det store billede skal der mere til.Der skal mere opmærksomhed på hele problemet, da der ikke kun er tale om enkelte episoder eller noget, kun jeg oplever. Det er et problem af stort omfang for kvinder med asiatisk eller afrikansk baggrund.Mænd føler sig hævet over mig i kraft af deres hudfarveMary Consolata Namagambe, 27, jurist Som 14-årig var jeg på Strøget med mine veninder, da en mand i jakkesæt prikkede mig på skulderen og sagde, at han havde 15.000 kroner i sin lejlighed, og om jeg ville med ham hjem. Jeg var i chok. Mine veninder spurgte derefter, hvad der var galt med mig. »Han troede jeg var en luder. Han ville købe mig«, svarede jeg.Fra 14-års alderen og frem har fremmede mænd i bussen og på gaden spurgt, hvor meget jeg koster. Der er intet mere ydmygende. Jeg kan i dag se på mænds blikke og afkode, når de tror, jeg er til salg. I november fik jeg en veninde på besøg fra Grækenland.En mand fulgte efter os hen til Nørreport Station. Efter lidt tid råbte han til os: »Dont worry, I'm not buying today«. Velkommen til København. Hun havde været i landet i en halv time, og en mand havde allerede fortalt os, at han opfattede os som nogen, der kan købes. Jeg brugte resten af den aften på at undskylde.Det er altid etniske danske mænd over 35 år fra alle klasser, der henvender sig. De er ikke nervøse. Disse mænd kommer som med en vis ret og går direkte på: Hey, skal du have de her penge og med hjem? De antager, at jeg er klar og villig på grund af min hudfarve.Min bedste veninde er etnisk dansk, og hun har aldrig oplevet den slags. Hvorfor så mig? Jeg betegner disse henvendelser som racistisk sexisme. Det har intet med min tøjstil at gøre, ikke med min fremtoning, men med min hudfarve at gøre. Det minder om en kolonial tankegang. I kraft af deres hudfarve føler disse mænd åbenbart, at de er hævet over mig, og at jeg derfor vil tage imod dem med åbne arme. Jeg er bare en stakkels afrikaner i deres øjne, og så er det lige meget, at jeg er jurist til daglig.Mange afrodanskere i min omgangskreds fortæller, at de også møder mænd, der prøver at købe dem.Også vores mødre. Flere af os undgår helt at cykle ned ad Vesterbro-og Istedgade for at undgå tilråbene, men det sker i hele landet. Det er udtryk for en voldsom stereotypificering og seksualisering af afrikanske kvinder - og asiatiske - som bliver opfattet som mindre værd.Jeg håber, andre feminister vil tage kampen op sammen med os, så jeg kan færdes frit på gaden. Jeg håber, at disse mænds adfærd og denne racistiske seksualiseringskultur kan nedbrydes.Der er intet mere ydmygende og krænkende, end at folk tror, at man er til salg.Jeg konfronterer mænd med deres racisme og sexismeMaria Kornum, 32, studerende Jeg var 14 år og på vej med S-toget fra Hellerup mod Tårnby. I kupeen passerede jeg en ældre mand. Han råbte efter mig »Are you busy tonight?«. Jeg ignorerede det og slog mig ned på et ledigt sæde. En mand på omkring 40 satte sig ved siden af mig.Han prøvede på sædvanlig akavet facon at indlede en samtale »Nå, hvor er du så fra?«. Så inviterede han mig på en kop kaffe. »Men jeg er alt altså kun 14 år«, sagde jeg. »Det betyder ikke noget«, svarede han.Jeg har utallige af den slags historier.Historier om mænd, der antaster mig eller forsøger at købe mig.De råber efter mig på gaden: »Er du luder?«. Og de hvisker til mig, når jeg passerer dem på gaden, eller imiterer dyrelyde - det er den værdi, de tillægger mig. Jeg bliver ofte mødt af kommentarer som ' ni hao' eller ' thailuder'.De inviterer mig på varm chokolade, måske for at udleve en eller anden fantasi om en asiatisk lillepige.Det er alle typer mænd. Ung som gammel. Der er ham, der gerne vil købe sig til sex. Der er ham, der søger kærligheden, og der er ham, der væmmes ved os.Jeg har det personligt sådan, at jeg ikke betragter mig selv som et offer.Det er ikke synd for mig. Men det handler om, at jeg er en del af en trist tendens i samfundet. Det er en realitet.Det udspringer af fordomme om asiatiske kvinder, der eksisterer i samfundet.De fordomme underbygges gang på gang af tv-programmer, der er tilrettelagt for at forarge. Vi ser, hvordan den asiatiske kone bliver en nødløsning for mænd, hvor alle andre konventionelle forsøg på kærlighed er mislykkedes.Han rejser over og finder en ukompliceret kone, der ikke kræver mere end det, han selv har lyst til - eller er i stand til at give - som han tager med sig hjem til Danmark.Ligeledes portrætterer programmerne asiatiske kvinder, der vælger denne type mand til, og hvordan hun stiller sig tilfreds med ham. Og befolkningen tager afstand. For i den konstellation fremstår de asiatiske kvinder som vage andenrangsborgere uden respekt for sig selv. Det sætter sine aftryk.Mange har spurgt mig, hvorfor jeg ikke bare kan lære at være ligeglad.Lære ikke at blive såret. Jeg bliver ikke såret - jeg bliver vred.Jeg konfronterer mændene med deres racisme og sexisme, alt andet ville være at devaluere mig selv. Jeg er ikke ligeglad.
Kvinder med minoritetsbaggrund oplever i stort omfang at blive råb ad på gaden, antastet af fremmede mænd, forsøgt købt eller på anden vis diskrimineret på grund af deres køn og etnicitet. Racismen mod denne gruppe kvinder adskiller sig ved at være særlig sexistisk og rettet mod deres køn og seksualitet. Politiken har talt med de fire kvinder Aphinya Jatuparisakul, Mary Consolata Namagambe, Maria Kornum og Stina Jalving om hverdagserfaringer med seksuelle tilnærmelser, retten til egen krop, tanken om, hvornår næste overgreb sker, og det fænomen, de kalder racistisk sexisme.
Hvis man skal karikere den inderste del af hovedstadsområdet, så er Østerbro speltmoren med caffelatte-holder på barnevognen, Vesterbro er hipsterfaren med moustache på overlæben og skateboard under armen, mens Nørrebro bliver den næsepiercede KUA-studerende med hang til hummus.Frederiksberg, derimod, vil nok i de flestes øjne være synonymt med den ældre, velbeslåede dame, der agtværdigt promenerer op og ned ad Gammel Kongevej med blåt hår, blød bassethund og affekteret udtale. Men hvad sidstnævnte angår, holder stereotypen ikke. Ikke så meget længere i hvert fald.For selv om minkpelsene stadigvæk luftes til og fra Slagter Lund, villaerne på Dalgas Boulevard bestemt ikke er SUvenlige og borgmesterens partifarve i mere end 100 år har haft samme farve som foråret i Frederiksberg Have, så blæser forandringens vinde i Danmarks tættest befolkede kommune.En prognose over befolkningsudviklingen på Frederiksberg frem mod 2030 peger på, at kommunen - i parløb med København - er godt på vej til at blive en af landets yngste. Især de unge mellem 20 og 35 år fylder mere end andre steder i landet, og samtidig viser kommunens prognose, at det særligt er de 19-til 24-årige, der driver tilflytningen.Den udvikling stiller nye og anderledes krav - ikke mindst på kulturområdet, fortæller Morten Jung (K), der er 1. viceborgmester og formand for kultur-og fritidsudvalget på Frederiksberg.»Groft sagt kan man sige, at når den gamle dame dør, flytter unge og børnefamilier ind i hendes lejlighed. Demografien ændrer sig markant i disse år, og hvis udviklingen fortsætter, er Frederiksberg en af landets yngste kommuner i 2025. Derfor er vi også nødt til at tilrettelægge en kulturpolitik for den kommune, vi er i gang med at blive«, siger han.Elektronisk musik er i højsædetDet større fokus på kulturelle tilbud til kommunens unge blev iværksat for seks år siden, og siden da har strategien bevæget sig på to niveauer: »Kort sagt skulle vi have nogle markante fyrtårnsprojekter, der kunne tegne vores brand udadtil, og samtidig skulle der satses benhårdt på vækstlaget«, forklarer Morten Jung.Fyrtårnsprojekterne, der ifølge Jung skal »sætte Frederiksberg på land-og verdenskortet«, er blandt andet musikarrangementerne Strøm Festival, Stella Polaris og Bas Under Buen, den naturfaglige festival Bloom samt ' Ungdommens Folkemøde'.Men det er ikke gjort alene med store, enkeltstående arrangementer. Derfor oprettede kommunen for fem år siden et filmværksted, hvor unge kan komme og lære at lave film, og i dag gennemgår samtlige 6. klasser på Frederiksberg et filmforløb. Desuden har man investeret i moderne øvelokaler til de musikinteresserede, og ved sidste års budgetforhandlinger blev man enige om at lave en ny kulturskole bag ved musikkonservatoriet.Her samles musikskolen, billedskolen, dans og filmværkstedet, og ideen er, at der skal »opstå en kreativ smeltedigel af kultur for børn og unge samlet på ét sted«, fortæller Morten Jung.»Vi skal skabe optimale rammer for, at vækstlaget også kan blomstre. Vi har allerede fantastiske tilbud til de voksne, så børn og unge er kernemålgruppen for det, vi etablerer i øjeblikket«, siger viceborgmesteren.Et af de områder, Frederiksberg i disse år forsøger at profilere sig indenfor, er den elektroniske musik. Man har for nylig indgået en fireårig rammeaftale med den elektroniske musikfestival Strøm, der i disse dage finder sted på blandt andet Frederiksberg Rådhus, Gammel Kongevej og under Bispeengbuen. Aftalen skal være med til at sikre et fokus på den elektroniske musik over en årrække, og ambitionen er ifølge Morten Jung »at være den fremmeste kommune for elektronisk musik - ikke bare i Danmark, men i hele Europa«. »Strøm består jo af nogle helt vanvittig dedikerede mennesker, så der er potentiale til at lave noget kæmpestort. Og hvis ikke du sætter barren højt, så rammer du laveste fællesnævner, og det skal Frederiksberg ikke«, siger han.Frederiksberg er et skatkammerDirektør for netop Strøm Festival, 40-årige Frederik Birket-Smith, der desuden dj'er under aliasset 2000F (ja, Frederiksbergs postnummer), er yderst begejstret for udviklingen i retning af flere kulturarrangementer for de unge.Han er født og opvokset på »det klassiske Frederiksberg, hvor de gamle damer dominerede«, og der »stort set ingenting var for os unge«, som han siger. Det er der i dag, og det skyldes i høj grad festivalchefen, der for snart ti år siden var med til at kickstarte Frederiksbergs eventyr med den elektroniske musik.Birket-Smiths barndomskvarter var Fuglebakken, blot et stenkast fra Bispeengbuen, og det var dengang et sted, »alle kendte, ingen brugte, og hvor man ikke kom efter mørkets frembrud«. En del år senere, nu som ung geografistuderende på RUC med fødderne solidt plantet i det elektronisk musikmiljø, gik han igen en tur i sit gamle kvarter.Hurtigt stod det klart for ham, at det her dunkle og rå område under motorvejsbroen var præcis den slags »vildt hardcore og urbane sted«, der udgjorde rammen for technofester i andre europæiske storbyer som London og Berlin.»Samtidig var det her glemte område jo spild af godt byrum, som simpelthen måtte kunne bruges til noget andet end hælervarer og udbrændte knallerter. Og den musik, jeg arbejder med sammen med OHOI! (dj-kollektivet, der står bag Bas Under Buen), er jo netop rå og urban - og kræver derfor tilsvarende rammer.De var jo så her, lige foran næsen på mig«, fortæller han begejstret.Dengang for ti år siden var ideen om technofester på Frederiksberg dog helt utænkelig. Med befolkningstilvæksten, den ændrede demografiog et stigende antal unge i kommunen i kraft af blandt andet CBS blev det dog efterhånden tydeligt på rådhuset, at der var behov for kulturelle tilbud målrettet de unge.Frederik Birket-Smith begyndte at udvikle ideen til eventet Bas Under Buen, der i år havde otteårsjubilæum, og det blev samtidig startskuddet til at bruge byrummet aktivt til gavn for de unge.Siden da kom Strømfestivalen til, og i modsætning til Bas Under Buen er det spredt ud over byen med en række forskellige koncerter og arrangementer.»Strøm Festival bruger en del af de ukendte steder på Frederiksberg - og det er jo et sandt skatkammer herude! Eksempelvis havde Cisternerne været lukket i mange år, før vi spillede en koncert dernede i 2013. Det samme gælder Cafe Intime. Der findes den her Edith Piaf-agtige stemning, hvor elektronisk musik umiddelbart virker helt malplaceret. Alligevel fik vi lov at spille der, fordi Strøm kobler musikken og byens rum med stor respekt for de steder, hvor vi spiller«, siger Frederik Birket-Smith og tilføjer: »På den måde kan folk se, at arrangementerne fungerer på grund af - ikke på trods af - at de finder sted på Frederiksberg«.Basarm med hensynEn af dem, der forynger Frederiksberg, er 24-årige Freja Vestergaard. Hun flyttede til Frederiksberg som 18-årig, og dengang var indtrykket »provinsielt og kedeligt«. Efter en afstikker til Indre By og Nørrebro er hun tilbage, og hun kan tydeligt mærke en forandring.»Nu bor mange af mine venner her, og der er kommet så mange tilbud til. Der er den her ' lokale feeling', som ikke findes inde i byen eller i brokvartererne Frederiksberg er lokalt, men stadig centralt.Og så er der masser af liv, især omkring Gammel Kongevej, Frederiksberg Alle og Værnedamsvej«, siger hun.Freja Vestergaard er flittig bruger af de frederiksbergske teatre, parker og biografer, men hun savner stadig »lidt fest og klubliv«. »Men det er også et spørgsmål om tid, tror jeg. Folk skal vænne sig til, at der sker noget på Frederiksberg - at man ikke nødvendigvis behøver søge andre steder hen. Der skal skabes den der følelse af, at det rykker på Frederiksberg. Men det tager tid og kommer ikke af sig selv, bare fordi kommunen skaber rammerne for det. Det kræver også noget af beboerne.Af os, der skal fylde rammerne ud«, understreger hun.Den konklusion er 21-årige Nikoline Barfod Skaarup enig i. Hun blev født på Frederiksberg, voksede op i Gentofte og er nu vendt tilbage til Gammel Kongevej.Hun er endnu en af dem, der trækker Frederiksberg i en yngre retning. Og endnu en af dem, der nyder godt af kommunens strategi.»Frederiksberg har meget at tilbyde, og man kan mærke, at man forsøger at henvende sig mere til de unge; at Vesterbro ' breder' sig mere og mere til Frederiksberg.Der er efterhånden en god blanding af de hippe ting og det mere rolige. Gothersgade er jo ikke hyggelig på nogen måde sammenlignet med Frederiksberg Alle for eksempel«, siger hun.Nikoline Barfod Skaarup er begejstret for områdets ølbarer, Stella Polaris og livejazz på Cafe Intime om søndagen. Og selv om hun endnu ikke har været til Bas Under Buen, »er det fedt, at man ikke er nødt til at tage til andre dele af byen for at være sammen med andre unge«. Men hvad så med resten af Federiksbergs borgere? Bliver de glemt i virvaret af dunkende basrytmer og farverige ungdomsinitiativer? Slet ikke, understreger formanden for kultur-og fritidsudvalget Morten Jung.»Når man bor i en by, må man jo tage lidt og give lidt. Men Stella Polaris stopper jo eksempelvis klokken 23 og foregår i Søndermarken. Så der bliver taget hensyn.Og hvad angår de eksisterende institutioner henvendt til det mere modne publikum som Frederiksbergmuseerne, så udvikler de sig også konstant. Bare se på Cisternerne«, siger han.Heller ikke direktøren for Strøm Festival, Frederik Birket-Smith, er nervøs for, at den mere modne befolkning bliver overset, når først musikken spiller.»Da jeg var ung, var Frederiksberg i gang med en udvikling mod ' alderdommen for evigt'. Sådan er det heldigvis ikke længere. Byen skal være levende, men med respekt for den oase, som Frederiksberg jo stadig er. Og mange af de aktiviteter, vi laver, er jo absolut ikke kun for de unge: Jeg havde for eksempel min 94-årige farmor med til en Strøm-koncert i metroen, og hun elskede det!«.Strøm Festival. 2.-5. aug. Rundt på Frederiksberg og i København.WWW stromcph.dk.ibyen@pol.dk Byen skal være levende, men med respekt for den oase, som Frederiksberg jo stadig er Morten Jung, viceborgmester (K).Fakta: FAKTA De sidste dage med Strøm på FrederiksbergKlokkespil på Rådhuset Hver dag under Strøm ringes solen op og ned fra rådhusets klokkespil. Det sker klokken 9 og 21, hvor klokkenist Joanna Stroz fortolker elektroniske klassikere.Filmvisning under Bispeengbuen Strøm viser fire film, som berører den elektroniske musikkultur. Fredag er det Jenny Livingstons dokumentar ' Paris is Burning', der vises klokken 20. Inden da er der DJ og paneldebat fra klokken 18.Lydinstallation med Detroit-inspiration Foran rådhuset holder lydinstallationen ' Down The Rabbit Hole' til. Værket er »en uendelig kompositionsmaskine inspireret af 1980' ernes Detroit, elektroniske instrumenters mangelfuldhed og en fascination af tilfældigheder«.
Frederiksberg er på vej til at blive en af landets yngste kommuner, og derfor satser man benhårdt på kultur til de unge. Man vil blandt andet være »Europas fremmeste kommune inden for elektronisk musik«, fortæller Morten Jung (K), formand for kultur-og fritidsudvalget.
Der verserer mange historier om en tidligere urobetjent, der indtil for nylig var leder af Københavns Politis specialpatrulje, der ikke mindst på Vesterbro skulle efterforske narkokriminalitet.Fælles for de fleste er, at den nu 61-årige Bjarne C's virke i Københavns Politi siden 1984 som bl. a.urobetjent og indsatsleder i årevis har gjort ham kendt og upopulær i storbyens alternative miljøer som f. eks. Christiania, hvor han går under tilnavnet Bjarne Benlås eller Lorte Bjarne.Den konkrete anledning til det første tilnavn har det ikke været muligt at opspore, men formentlig er det opstået i løbet af de tre-fire år, hvor Bjarne C var leder for de betjente, der frem til 2008 dagligt patruljerede på Christiania efter rydningen af Pusherstreet i 2004.Bjarne C beskrives af flere som en kæmpestor mand, der var i stand til nærmest med én arm at lægge folk ned på maven og derefter få dem i benlås.Det sidstnævnte tilnavn kom efter en episode i maj 2007, hvor Bjarne C under en politiaktion også på Christiania blev overhældt med urin og fækalier.Snart vil Bjarne C måske kunne erhverve sig endnu et tilnavn: ' Lampe Bjarne'. Statsadvokaten i København har nemlig den 7. november udfærdiget et anklageskrift mod Bjarne C, som drejer sig om hæleri. Information har fået aktindsigt i anklageskriftet, og ifølge dette modtog og opbevarede Bjarne C på sin bopæl på et tidspunkt mellem januar 2013 og september 2015 en sjælden Art Decolysekrone.Sammen med tre særlige arkitekttegnede bordlamper fra 1924 var den og to tilsvarende lysekroner ifølge anklageskriftet blevet stjålet fra Politigården af en kollega.De karakteristiske og letgenkendelige lamper havde været opbevaret i et depot på Politigården, og sidste efterår blev de efterlyst af Den Uafhængige Politiklagemyndighed (DUP), der havde overtaget sagen.På billeder, der blev udsendt samtidig med efterlysningen, kan man se, at Art Deco-lysekronerne er lavet af patineret, bruneret messing og prydet med lodrette riller, såkaldte kanneleringer, og pyntet hele vejen rundt med slebne glaskugler.»Politiklagemyndigheden iværksatte en efterforskning og konstaterede, at tilsvarende lamper var solgt eller forsøgt solgt via auktionshuse,« hed det i DUP's årsberetning for 2016.Ifølge anklageskriftet fik Bjarne C sidenhen vurderet den stjålne lysekrone til 25.000 kroner, hvorefter han forsøgte at sælge den via Bruun Rasmussens kunstauktion og på Lauritz.com.I alt havde en politibetjent, der også er rejst tiltale mod, stjålet seks lamper, hvoraf de fem nåede at blive solgt på auktioner for tilsammen 187.500 kroner.Bjarne C's advokat, Torben Koch, oplyser, at hans klient nægter sig skyldig. Advokaten forventer, at en retssag først vil kunne berammes i efteråret 2018 i Københavns Byret, idet fire personer er omfattet af sagen, som derfor vil kræve flere vidneafhøringer og formentlig seks-otte retsdage. Advokaten understreger, at han altid opfordrer sine klienter til ikke at udtale sig til pressen, mens en sag verserer.Forfalskede politirapportDet vil ikke være første gang, at Bjarne C skal forklare sig over for domstolene. Tilbage i november 2015 blev han sammen med endnu en kollega dømt ved Retten i Glostrup for at have forfalsket en politirapport.»Bevidst usande oplysninger i en politirapport« var ifølge byrettens dom »en generel krænkelse af retssystemet og dermed af samfundet«, og selv om det var sket for at beskytte en af politiets meddelere i en lyssky sag om amfetamin, blev Bjarne C og kollegaen af en domsmandsret idømt otte dagbøder á 500 kroner med en forvandlingsstraf på otte dages fængsel (hvis bøden ikke betales, red.) for at have misbrugt deres stillinger som polititjenestemænd.Kort fortalt drejede det sig om en overdragelse af narko den 11. november 2013 ved Glostrup Apotek. Forinden havde en meddeler fortalt en københavnsk betjent, som var meddelerens kildefører, dvs. kontaktperson, at han skulle mødes der med en person Y, som Københavns Politi et stykke tid havde haft i kikkerten. En håndfuld betjente fra Københavns Politi besluttede sig for at overvåge mødet, og fra taktiske gemmesteder overværede betjentene, hvordan Y kom kørende i en sølvgrå BMW. Lidt efter kom en tredje person i endnu en BMW. De københavnske betjente besluttede sig for at anholde de to, og måske for syns skyld også deres egen meddeler. I et bagagerum i den ene af bilerne fandt politiet to kilo amfetamin, hvorefter sagen blev overdraget til Vestegnens politi, der senere fandt syv kilo amfetamin hjemme hos en af de tre og en pistol med skarp ammunition.Vestegnens Politis følgende tids efterforskning af bl. a. nogle sms'er pegede imidlertid på, at meddeleren også havde overtrådt narkotikalovgivningen, og derfor meddelte en af de københavnske betjente, at den pågældende var politiets meddeler.Derpå bad Vestegnens politi om en forklaring på, hvorfor de københavnske betjente egentlig opholdt sig i Glostrup, og det var angiveligt her, at ideen om at forfalske politirapporten opstod.Måtte beskytte meddelerI byretten forklarede Bjarne C nemlig, at han var klar over, at af hensyn til meddelerens sikkerhed kunne man ikke skrive, at de var på stedet som følge af kildeoplysninger. Det var efter deres vurdering for risikabelt, når højst tre personer kunne have kendt til mødet, og indholdet af politirapporten ville komme til forsvarernes kendskab.»De sigtede havde forbindelse til rockermiljøet og Østeuropa, og [ meddelerens] liv ville helt klart være i fare, hvis han blev eksponeret,« forklarede Bjarne C ifølge dommen og tilføjede, at meddeleren i øvrigt var blevet tilbudt beskyttelse, fordi hans identitet senere var kommet ud.Derfor skrev den københavnske betjent med Bjarne C's indforståelse i december 2013 en rapport om, at de under patrulje på Vesterbro var blevet opmærksomme på »en afrikansk mand«, der udviste mistænkelig adfærd i forbindelse med narkotika, og at de derfor havde besluttet at skygge afrikaneren. Ved Glostrup station mistede de kontakten, men da de under eftersøgningen af den forsvundne afrikaner blev opmærksomme på en mistænkelig sølvgrå BMW, besluttede de sig for at observere bilen og dens fører. Og således gik det til, at de kunne træde i aktion og anholde de tre personer. Rapporten blev underskrevet af Bjarne C, afleveret til Vestegnens Politi og senere udleveret til forsvarerne for de tre anholdte.Københavns Vestegns Politi havde forinden fået færten af, at rapporten om, hvordan kollegerne fra København var kommet på sporet af amfetaminen, var forfalsket. Vestegnens Politi ville heller ikke udelukke, som de skrev i en rapport, at meddeleren »eventuel på egen hånd er gået videre, end den rene meddelerrolle tilsiger«. Derfor havde Vestegnens Politi overladt sagen til Den Uafhængige Politiklagemyndighed.I dommen over de tre anholdte, der i marts 2014 blev idømt henholdsvis seks, syv og to års fængsel, fremhæves det, at retten ikke har kunnet udelukke, at meddeleren »har medvirket til, at forbrydelsens omfang og grovhed blev forøget«, eller at meddeleren havde »presset eller truet [ en af de tiltalte] til at fremskaffe narkotika«.' Dilemma uden alternativer'I byretssagen om den forfalskede politirapport forsvarede Bjarne C sig med, at han havde handlet i et anerkendelsesværdigt formål i et etisk dilemma uden alternativer, og derfor burde han være straffri. Desuden havde han forud vendt spørgsmålet med sin foresatte, den daværende chef for Station City, Kaj Lykke Majlund. Chefen var ifølge Bjarne C's forklaring »helt enig i, at man ikke kunne skrive sandheden, fordi det var nødvendigt at beskytte kilden«. Kaj Lykke Majlund blev dog ikke ført som forsvarerens vidne under sagen.I den endelige afgørelse fremhævede domsmændene, at Københavns Politi ikke havde ulejliget sig med at forklare Vestegnens Politi, at indholdet i politirapporten var forkert. Men den usande rapport havde afledt såvel efterforskernes som forsvarernes opmærksomhed fra, »om der var anledning til nærmere undersøgelse af, hvilken rolle [ meddeleren] egentlig havde spillet og dermed vurdere, om der kunne foreligge formildende omstændigheder«, hedder det i dommen.Derfor har den usande politirapport ud over at have krænket retssamfundet også krænket meddelerens og de øvrige tiltaltes rettigheder, fordi forsvarerne ikke fik adgang til alle de oplysninger, der var nødvendige for at varetage retssikkerheden for deres klienter.Byretsdommen blev efter tilladelse fra Procesbevillingsnævnet anket, men Østre Landsret fandt i juni sidste år ikke grund til at ændre straffen.Det har »afgørende betydning for retssystemet, at der hersker tillid til sandheden af de oplysninger, der fremstår af politirapporter - uanset om de umiddelbart primært er tiltænkt anvendt under efterforskningen af forbrydelser - da de indgår i grundlaget for strafforfølgningen af personer, herunder straffeprocessuelle tvangsindgreb«, hed det i dommen.Landsretten lagde også til grund, at da Bjarne C og hans kollega udarbejdede den falske rapport i december 2013, måtte det stå dem klart, at deres meddeler måske på egen hånd var gået videre, end meddelerrollen tilsagde. Og at de derfor også måtte være klar over, at oplysningen herom »kunne være af væsentlig betydning for såvel de sigtedes forsvareres tilrettelæggelse af forsvaret som for rettens afgørelse af sagen«. Nu ser det ud til, at Bjarne C's endelige eftermæle efter mere end 30 år i politikorpset bliver præget af en sag om hæleri af en lysekrone.Selv vil Bjarne C kun oplyse, at han nægter sig skyldig i hæleri. Derudover har han ingen kommentarer.uda@information.dk Det ser ud til, at Bjarne C's endelige eftermæle efter mere end 30 år i politikorpset bliver præget af en sag om hæleri af en lysekrone.
En forhenværende leder af Københavns Politis specialpatrulje, som i visse kredse er kendt som ' Bjarne Benlås' eller ' Lorte Bjarne' blev for halvandet år siden dømt for forfalskning af en politirapport. Nu skal han i retten igen for hæleri af en sjælden Art Deco-lysekrone stjålet på Københavns Politigård af en kollega.
Hamrende koldt er det, og tanken om at blive fragtet rundt i byen på bagsædet af en stor lun borgmesterbil er tillokkende. Men det bliver der ikke noget af.Vi skal ud at se på ghettoer - både for de rige og for de fattige - og undervejs tale om den blandede by med Københavns nyligt tiltrådte teknik-og miljøborgmester, Ninna Hedeager Olsen fra Enhedslisten.Og i lighed med sin forgænger, partifællen Morten Kabell har også hun frasagt sig retten til tjenestebil med chauffør.Så vi skal cykle.Men heller ikke borgmestre fra Enhedslisten er immune over for kulde. Så da vi mødes ved medborgerhuset på Islands Brygge, foreslår Ninna Hedeager Olsen - som, siger hun selv, er en frossenpind - at vi indleder interviewet inde i medborgerhusets café, og det giver god mening.Hun er oprindelig jyde, født og opvokset i Hammerum øst for Herning, og flyttede tiltrukket af storbyens mangfoldighed og muligheder til hovedstaden i 2001. De første to år boede hun på Vesterbro, nærmere bestemt i Dybbølsgade, og det var en bydel under total forandring, hun dengang landede midt i.»Det var et Vesterbro, som var ved at blive byfornyet - eller byfordyret, som vi sagde i studenterbevægelsen, hvor jeg var aktiv. Man renoverede på en måde, hvor det var ret tydeligt for os unge, at politikerne havde en plan om at byfordyre de fattige ud«, siger Ninna Hedeager Olsen.Og det var jo ikke nogen hemmelighed, at det var det, man ville: Byen havde været ved at gå fallit, og der boede stort set kun studerende, fattige og pensionister. Og nu ville man gerne have familier og gode skatteborgere til at bosætte sig.»Ja, men vi mente, at det var forkert på den måde at spekulere i, hvordan man kunne gøre det for dyrt for de fattige at bo i byen«. Men det handlede vel om at skaffe ordentlige lejligheder og grønne gårde, man faktisk kunne opholde sig i. Var det ikke i orden? »Det er på mange måder et dilemma.Det skulle jo ikke blive ved med at være et København med fjerde baggård, hvor folk blev syge af at bo. Jeg synes da, det er superlækkert, at der er grønne gårde. Men hver gang vi renoverer og gør byen lækker, er der også nogle mennesker, som ikke har råd til at bo der mere. Så det er hele tiden det der med, hvordan vi får en god by, uden at huslejen stiger helt vildt. Det er supervigtigt«. Så vi vil gerne have grønne gårde og gode boliger. Men det er jo ikke gratis. Kan man få det, uden at det bliver for dyrt for nogle? »Det handler jo om, hvordan vi kan skabe en god by og fælles gode byrum med skattekroner i stedet for med beboernes huslejer. Noget af det rigtig ærgerlige i 90' erne, lige inden jeg flyttede til, var, at kommunen på det tidspunkt blev tvunget til at sælge alle de kommunale lejeboliger.Og da Fogh-regeringen kom til i 2001, blev andelskronen givet fri, så andelsboliger heller ikke længere er noget, almindelige mennesker har nemt ved at komme ind i. Det er en voldsom udvikling, både at de kommunale lejeboliger er forsvundet, og at andelslejligheder er blevet næsten lige så dyre som ejerboliger«.Gerne 100 procent almentEn del af løsningen på problemet er, mener Ninna Hedeager Olsen, at bygge flere almene boliger. Mange flere.»Før i tiden var det, at man ikke havde et sted at bo, nok til, at man fik anvist en bolig.Sådan er det ikke i dag. Nu er det kun folk med massive problemer, psykiske og fysiske sygdomme og måske misbrug, som får anvist en bolig. Men ideen er jo, at almene boliger skal være for alle. Derfor skal der bygges meget mere alment, hvis den almene sektor både skal være ene om at løfte opgaven med boligsocial anvisning og samtidig også være en mulighed for helt almindelige familier«. Planloven giver mulighed for, at 25 procent af områderne med nye lokalplaner bliver udlagt til almene boliger..»Jo. Men hver gang man bygger et nyt boligområde, bygger man så også 75 procent, som vi ikke har anvisningsret til, og som er sindssygt dyre, og med den prisudvikling, vi har... 25 procent almene er jo slet ikke nok«. Så Ninna Hedeager Olsen så gerne, at der i nogle områder kunne bygges 100 procent alment.»Man kan sagtens skabe en by med gode blandede boligformer uden at have blandede ejerformer. Hvis vi som alment byggeri bygger både rækkehuse, store lejligheder, seniorbofællesskaber og ungdomsboliger i samme område, så får vi en blandet by med beboere, der virkelig bruger byen. Problemet lige nu er, at vi har en by, der er enormt opdelt«. »Vi kan sige, at nu vil vi have et område her med billige boliger, men det gør jo ikke, at hele byen bliver blandet. Det kræver, at vi får lov at rykke ind i Indre By, Østerbro og langs havnen og købe op og lave om til almene boliger. Eller at kommunen får anvisningsret til det private udlejningsbyggeri. Statsministeren har sagt, at vi skal kunne rive boliger ned i ghettoerne for at få mere blandede områder.Men altså, de områder, hvor vi har den mest homogene befolkningssammensætning, det er de der parallelsamfund, hvor der kun bor rige folk...«. Der er vel også parallelsamfund i Mjølnerparken? »Jeg synes, at Mjølnerparken er meget mere mangfoldig. De virkelige parallelsamfund er der, hvor der kun bor rige mennesker, der minder om hinanden og lukker sig enormt meget om sig selv og ikke løfter noget som helst fælles ansvar for samfundet, og som nogle gange endda rejser hegn rundt om deres boligområder.Hvis det er der, statsministeren vil rive ned, så kan vi begynde at snakke om det«. Ninna Hedeager Olsen ler. Og nu skal vi ud i kulden.Næsten spøgelsesagtigtVi cykler sydpå ad Islands Brygge med kurs mod Havnestaden. Et område, som blev opført mellem 2000 og 2012, og hvor kun 4 procent af boligerne er almene. Her er der systematisk bygget for at tiltrække solide skatteborgere. Og Ninna Hedeager Olsen er mildt sagt ikke begejstret for udsigten til de 8-etagers boligblokke med store altaner og ud mod havnefronten det spektakulære Gemini Residence - to gamle siloer til sojabønner, som nu er ombygget til luksuslejligheder.»Det er en enormt død by. En by, hvor folk bor, men ikke er. Der er helt tomt nu, hvor alle er på arbejde. Det er enormt trist, når vi ikke blander byen mere«. Men der er da masser af kontorarbejdspladser her i området.»Det er rigtigt. Men det hele er meget ens. Jeg synes, her er trist. Ikke nogen detailhandel, ingen små butikker«. Du er borgmester for teknik-og miljøforvaltningen, som står bag lokalplanen for et område som dette. Det er vel der, det starter? »Men det er flertallet i Borgerrepræsentationen, der bestemmer, og de har ønsket, at det skulle være sådan her. Man har ønsket at byforny sig af med en type borgere, man ikke har villet have her. Det synes jeg er enormt trist. Det er blevet en rigmandsghetto«. Men uanset om der havde været 25 procent almene boliger og ikke 4, så havde der ikke være flere mennesker på gaden? »Det er rigtigt«, indrømmer Ninna Hedeager Olesen.En lille kilometer længere sydpå ligger Havnevigen. En kunstig lagune med offentlig strand på den ene side og på den anden 3-etagers rækkehuse, som koster i omegnen af 10 millioner kroner.Er det ikke en del af en by, at der også skal være noget så luksuriøst som det her? »Jo, jo, men hvis man byggede det alment, var det ikke lutter rige københavnere, der kunne bo sådan et dejligt sted som her«. Vi kigger os omkring. Her er ingen - som i ingen - mennesker at se. Her er næsten spøgelsesagtigt, bemærker borgmesteren, som igen efterlyser noget erhverv, der kunne give lidt liv.Har du ikke en romantisk forestilling om, hvad erhverv betyder i København i dag? Vi er jo lige kørt forbi en masse kontorarbejdspladser.De giver da ikke noget liv? »På Nørrebro, hvor jeg selv bor, vil du jo aldrig kunne finde et sted, hvor du ikke kan se et eneste menneske, som her. Jeg synes, det er vildt mærkeligt at stå midt i en bydel, og lige meget hvor vi kigger hen, kan vi ikke få øje på et eneste menneske.Vi er virkelig de eneste her. Lad os lave bydele, hvor der også er mennesker om dagen, når folk er på arbejde. Det skaber også trygge byer. At der er mennesker, også om aftenen, når vi har fri, og om dagen, når vi er på arbejde«.Tilskud kræver nye loveVi skrår ind over Amager Fælled med kurs mod sidste stop på vores lille ghettotur: Urbanplanen.Et klassisk alment boligbyggeri, som de blev opført i 1960' erne og 70' erne med en blanding af rækkehuse og ens boligblokke på 5 etager. En del af området, Hørgården, har tidligere været med på ' ghettolisten' over Danmarks mest udsatte boligområder.Ninna Hedeager Olsen vender tilbage til problematikken om anvisningsretten, der hviler som et tungt åg på den almene sektors skuldre og ifølge borgmesteren er skyld i mange af de problemer, et område som Urbanplanen slås med.»Det betyder, at mennesker, som ikke har så mange ressourcer i deres liv, bliver koncentreret i bestemte områder. Vi har brug for, enten at kommunen kan købe lejligheder, som kan anvises, og får anvisningsret til det private udlejningsbyggeri, eller at man kræver, at en procentdel af andels-og ejerlejlighederne skal kunne anvises. Og at kommunen kunne få lov at give huslejetilskud. For huslejerne i det private er for høje for dem, som har brug for at få anvist en lejlighed. Men det kræver alt sammen ny lovgivning«. Og at de private udlejere og andelsforeninger påtager sig et socialt ansvar.»Ja, og det synes jeg ville klæde os, der bor i andels-og ejerlejligheder at tage på os«.kim.faber@pol.dk Det er enormt trist, når vi ikke blander byen mere.Fakta: BLÅ BOG Ninna Hedeager OlsenFødt 4. december 1980 i Hammerum.Hf-eksamen i 2001. Næstformand i hf'ernes landsorganisation LAK 2001-02.Cykelbud i Nørrebros Handelstandsforening 2002-04.Uddannet cand. techn. soc. fra Roskilde Universitet i 2010.Lektor på Professionshøjskolen Metropol 2010-17.Medlem af Borgerrepræsentationen i København for Enhedslisten fra 2014.Beskæftigelsesordfører og medlem af beskæftigelses-og integrationsudvalget frem til sommeren 2017, hvor hun skiftede til teknik-og miljøudvalget.Teknik-og miljøborgmester fra 1. januar 2018.Bor sammen med sin mand i en andelslejlighed på Indre Nørrebro.
INTERVIEW Københavns nye teknik-og miljøborgmester vil svært gerne have en by, hvor der er langt bedre plads til mennesker, som ikke tjener en bondegård. Men, siger hun, det kræver masser af ny lovgivning.
Inden for de sidste tre år er der blevet vendt op og ned på Nabihas liv. Mens det har set helt normalt ud udadtil, har alting ændret sig for sangeren personligt.Samtidig med at hendes karriere har kørt med stigende tempo og større succes, har Nabiha kæmpet en kamp på de indre linjer med stor sorg og smerte.For omkring tre år siden skete to afgørende ting i Nabihas liv. Hendes mor blev ramt af brystkræft, og kort tid efter fik hendes far også konstateret, at han var ramt af cancer.»Det skete, samtidig med at min karriere peakede. Jeg spillede i hele Danmark, og jeg var på en del udlandsrejser, blandt andet til USA, hvor det går rigtig godt. Der skete en masse fede ting, og jeg havde en følelse af, at det hele kørte - og så fik min mor diagnosen brystkræft.«.Begge forældre fik kræftDen 33-årige sangerinde, der er født og opvokset på Vesterbro i København, holder en lille pause, da hun siger det. Selv om det gør ondt, virker hun samtidig afklaret.»Kort tid efter min mors diagnose fik min far også konstateret, at han havde kræft.« Hun holder igen en lille pause, men så falder ordene næsten over hinanden: »Det er en forfærdelig sygdom.Jeg tror næsten, at alle, jeg kender, på et tidspunkt har været berørt af den sygdom på en eller anden måde.Hvad enten det er dem selv, familie, venner eller bekendte. Men det er jo noget helt andet, når det rammer én selv direkte. Jeg har aldrig på et personligt plan haftdet så hårdt som i den periode, hvor begge mine forældre kæmpede med den her sygdom,« siger Nabiha, der tydeligvis har brug for at fortælle sin historie.Ikke kun i en avis, men især gennem det udtryk, hun kender bedst og elsker allermest. Nemlig musikken.I de sidste tre år har hun brugt sit musikalske talent som en følelsesmæssig redningsplanke, og samtidig som et frirum midt i sorgen.Derfor er de syv numre på hendes nye album på forskellige måder udtryk for den turbulens af følelser, der har hjulpet hende til det sted, hvor hun står i dag.»Det har også taget mig tre år at komme hertil,« siger Nabiha, der har overskud til at smile, så gløden i hendes øjne smitter i hele rummet.En måde at tackle sorgen påHun er stadig påvirket af de voldsomme begivenheder i sit liv.Men samtidig så afklaret, at hun er glad for at kunne tale åbent.Både om smerten og også om den livsglæde, hun har forsøgt at trække på undervejs.»Det er ikke let for mig at tale om det her. Og det er ikke for sjov. Men faktisk er det også en måde at deale med min sorg på. Det giver mening for mig at tale om det, fordi det hænger uløseligt sammen med min musik.« Mens publikum foran scenerne og seerne i ' Danmark har talent' har oplevet Nabiha som en livsglad, varm og givende sangerinde og talentdommer, har hun indadtil kæmpet med frygten, sorgen og til sidst tabet af sin far, der i dag er død som følge af sin sygdom.»I hele den periode har mit publikum betydet meget mere for mig, end jeg kunne sige til dem. Der har været dage, hvor jeg var i tvivl om, om jeg kunne levere det, jeg gerne ville. Jeg har været i tvivl om, om jeg kunne gennemføre. Og frygtet, at jeg måske ville blive fanget af en bestemt stemning i en sang for eksempel.Men det kom bag på mig, hvor meget energi jeg har fået fra publikum aften efter aften, der har gjort det muligt for mig at gennemføre.Jeg har stået på scenen og sagt tak.Som man normalt gør. Men der har ligget så meget mere mellem linjerne, når jeg har takket,« siger Nabiha, der fortæller, at også hendes manager, pladeselskab og arbejdskolleger har haftuvurderlig betydning: »Når man skriver om så personlige ting og følelser, som jeg har gjort, så kommer man meget tæt på hinanden.Og jeg har fået så meget plads og hjælp fra min musikalske familie og rigtigt mange vigtige mennesker, der har vist, at de er der, når det virkelig gælder. Det er jo let nok, når det hele går godt, men noget helt andet, når alt gør ondt, og døden banker på,« siger Nabiha, der også har støttet sig op ad familien og de nærmeste venner og ikke mindst sin mor, selv om det var hende, der havde fået den alvorlige diagnose: »Min far døde af sin sygdom, men min mor er her stadig og er ikke syg mere. Hun kæmper stadig med efterdønningerne af behandlingerne, men hun er en fighter, en total amazone-kriger. Jeg har altid haftmeget respekt for hende, og i dag har jeg det mere end nogensinde før.Det var helt fantastisk, hvordan hun var i stand til at tage over, når jeg ikke rigtigt kunne rumme det hele mere,« siger Nabiha, der også har brugt sin egen kreativitet og sit musikalske talent som støtte og terapi.Musikken blev et frirum»Jeg ved ikke, hvad jeg skulle have gjort, hvis jeg ikke havde haftmin musik at kaste mig over. Lige så følelsesløs som jeg i perioder har følt mig, i de perioder, hvor det var allermest slemt, lige så godt har det været at kunne bruge studiet som et lille helle og et frirum.« »Jeg har skrevet og sunget om de ting, der gør ondt. Mine forældres sygdom og de tanker og følelser, jeg gennemgik, men jeg har også haftbrug for at gøre det modsatte. Om at stå op om morgenen til en ny dag, om kærlighed og fester og sanselighed. Alt andet end smerten og det, der er tungt og gør ondt. Til dels som en flugt, men i høj grad også for at minde mig selv om, at det ikke kun er mørke.«.En ordentlig afskedDet tog noget tid, før jeg fik skrevet mig varm, og det er stadig en proces, jeg er inde i,« fortæller Nabiha, der dybt i sjælen er optimist.En egenskab, hun har med fra sine forældre.»Jeg forsøgte undervejs at vende det til noget positivt. Det var faktisk noget, jeg talte en del med min far om i den sidste tid. Og jeg er rigtig stolt over, at jeg hele vejen igennem kunne fastholde et glimt af lys. At der var noget positivt, jeg kunne holde fast i.Og jeg var der heldigvis også, da min far døde. Hvilket jeg er så taknemmelig for. Det var et forfærdeligt øjeblik og det mest sørgelige øjeblik, men samtidig var det også et fantastisk og meget smukt øjeblik, som jeg ikke ville have byttet for noget.Kræfter en forfærdelig sygdom, og man kan sige meget om det, men jeg kunne have været i den situation, at min far var død pludseligt i en bilulykke, og at jeg og mine søskende aldrig havde nået at sige farvel til ham. Så sygdommen gav os i det mindste mulighed for at få snakket om de ting, der skulle snakkes om, og mulighed for at tage ordentligt afsked.« Nabiha smiler igen. Det dér karakteristiske smil, som øjeblikkeligt lyser rummet op: »Lige så hårdt som det var, lige så fantastisk var det at få den mulighed, og det er jeg så taknemmelig for. Hvis man gennemgår et stort personligt tab, så tror jeg, det er vigtigt også at finde det positive i sorgen.Det har jeg i hvert fald behov for som menneske. At huske på, at der måske er noget at lære, og først og fremmest at der er noget at tage videre med i sit liv fra det menneske, man er ved at miste.«.kse@bt.dk '' Jeg har stået på scenen og sagt tak. Som man normalt gør. Men der har ligget så meget mere mellem linjerne, når jeg har takket Nabiha, sanger.Fakta: NABIHA33 år gammel? Født og opvokset på Vesterbro, København? Døbenavn Nabiha Bensouda Storesøster til syv mindre søskende? Udgav singlen ' Love Is' i 2006 under navnet Tiger Lily Har i alt udgivet fire album siden debuten ' Cracks' i 2010.Udsendte i 2014 singlen ' Bang That Drum', der var officiel sang, da EM i herrehåndbold blev afholdt i København samme år.Har fire gange været på den prestigefyldte Billboard Dance Chart.Blandt andet med singlerne ' Animals' og ' Never Played The Bass'.Største hit i Danmark: ' Mind The Gap' fra albummet af samme navn, der blev nummer et på den danske albumliste i 2013.Har arbejdet sammen med den internationale topproducer Carl Ryden siden hendes debutalbum? Har blandt andet optrådt i Japan, USA, England, Tyskland og Rusland.Dommer i TV2s ' Danmark har talent' i de forrige to sæsoner.Aktuelt album udsendt 23. juni 2017: ' I. O. U.'.»Min far kunne være død pludseligt i en bilulykke. I det mindste gav hans sygdom os mulighed for at få snakket om de ting, der skulle snakkes om, og for at tage ordentlig afsked. Det er jeg så taknemmelig for,« siger Nabiha i forbindelse med sit nye album, ' I. O. U', der er lavet i skyggen af hendes mors kræftsygdom og hendes fars død.
SORG Sangeren Nabiha fortæller for første gang om, hvordan hendes nye musik blev til i skyggen af både faderens død og moderens kræftsygdom.
De små sideveje i det såkaldte Fuglekvarter i den københavnske bydel Nordvest skærmer lyden af, så Glentevej ligger stille hen denne tidlige morgen i juni. Kun en brummende bilmotor og svage sirener fra en politibil høres i det fjerne. Glentevej snor sig. Forbi huse, lejlighedskomplekser, Novozymes' tronende fabriksbygninger og et autoværksted. Og lige der bag en Ford Fiesta, en Volkswagen og en Volvo putter to store sorte containere sig, omringet af Novozymes' hvide bygninger, autoværkstedets rå og golde mure og foreningen Projekt Hjemløs' kontorer. De sorte containere er et tidligere gør-detselv-autoværksted.Nu tilhører det to af byens førende gallerister, Nils Stærk og Nicolai Wallner.Man skal vide, hvad man leder efter, for de gør ikke meget ud af sig, som de står der. De sortmalede, firkantede kasser.Men går man ind ad døren til venstre, møder man Nils Stærk, jakkesætklædt og som en sort silhuet mod store hvide vægge, der brydes i utallige pangfarver af den mexicanske kunstner Eduardo Terrazas værker malet i akryl og spundet i uld på store lærreder.Går man derimod ind ad døren til højre, møder man Nicolai Wallner. Også indrammet af højloftede og hvidmalede vægge, men med spjættende farverige ben på gulvet, balloner i loftet og en flerfarvet badebold i midten af lokalet. Her er det kunstnere som Jonathan Monk, Jeppe Hein og Peter Land, der har fået lov at udfylde de minimalistiske lokaler.Siden slutningen af 1990' erne har Nils Stærk og Nicolai Wallner været med til at tegne og forme den danske galleriscene.Og hvor Nils Stærk begyndte karrieren fra sin lejlighed i 1997, var Nicolai Wallner at finde i det veletablerede gallerimiljø i Bredgade. Men der gik ikke længe, før pladsen blev for trang for dem begge, og siden 1999 har de to fulgtes ad.Ikke som samarbejdspartnere eller kollegaer, men som naboer. Først til Islands Brygge i 1999, hvor de hurtigt fik skabt et gallerimiljø omkring sig, så videre til Carlsberg i 2009, som også blev et kunstcentrum for en tid, og nu til Nordvest.Bydelen, der flere gange er blevet udnævnt til det nye hotspot for gentrificeringen af København. Akkurat som Christianshavn op gennem 1970' erne var det og senere hen Vesterbro, der gik fra at være et råt københavnerkvarter til et mondænt, cortadodrikkende hipsterkvarter.For nu blot at nævne et par af de københavnske bydele, der gennem tiden har udviklet sig fra at være nedslidte kvarterer til at være først spirende, så blomstrende kvarterer af kreative unge, der flytter dertil for en billig husleje og med drømmen om at skabe noget nyt.Processen starter der, hos de unge kræfter, og så udvikler den sig videre med åbninger af gallerier, cafeer, restauranter og til sidst med nyrenoverede boliger og butikskæder. Og så er gentrificeringen af en ny bydel i sving.For 10 år siden gik den proces i gang på det ydre Nørrebro, og nu er den i gang i Nordvest. I 2015 flyttede galleriejerne David Risley og Carsten Andersen til bydelen, og med Nils Stærk og Nicolai Wallners indtog er den danske galleriscene for alvor rykket til Nordvest.Københavns sidste randområdeMen hvorfor er det, det netop er Nordvest, byens kreative virksomheder flytter til i disse år? Svaret på det spørgsmål er enkelt, mener Nicolai Wallner.Det findes ved hjælp af en passer og et kort over København.»Hvis du placerer en passernål på Rådhuspladsen i København og tegner en cirkel derudfra, så har man et kort over, hvor de kreative miljøer i København muligvis kan opstå«, siger Nicolai Wallner.»Cirklens yderside vil grænse op til Refshaleøen, det ydre Nordhavn, Kløvermarken ved Amager, Valby og Nordvest«, siger han og tegner en cirkel i luften foran sig. Fælles for disse områder er, at Københavns byudvikling ikke er nået dertil endnu, mener han.»København udvikler sig og vokser konstant. Det vil sige, at de randområder, hvor man kunne finde småindustri, der gør sig godt som kunstnerisk ramme, løbende er blevet annekteret til boliger som en del af byudviklingen«, siger han og nævner områder som ydre Vesterbro, Carlsberg, Nordhavn, Sydhavn og Islands Brygge som eksempler på bydele, der de seneste år har været under massiv udvikling.Da de to gallerister tilbage i 1999 flyttede til Islands Brygge, var bydelen fyldt med fabrikker og industri, men indgangen til det nye årtusind blev også en ny tid for bydelen, hvis gamle industribygninger blev renoveret for at rumme boliger og butikker.»Grunden til, at vi i sin tid flyttede til Islands Brygge var, at det dengang endnu var et uopdyrket land. Der var mange spændende bygninger dengang, men byudviklingen gjorde, at de kreative industrier blev presset ud af området«, fortæller Nicolai Wallner.»Byudvikling handler ikke alene om beboersammensætning, boligbyggeri, cykelstier og grønne lommeparker. Et vigtigt element er, at man også sikrer en erhvervsmæssig diversitet, så man ikke kun tænker i butikker, cafeer og kontorer, men også kultur og kreative industrier«. Nils Stærk mindes også, hvordan folk var »målløse«, da de startede gallerierne op på Islands Brygge.»Selv om folk ikke forstod, hvad vi dog ville på Islands Brygge i sin tid, så blev det jo hurtigt sådan, at vi skabte et såkaldt ' gallerikvarter'. Op igennem 00' erne blev der solgt boliger med sætningen ' tæt på gallerikvarteret'. Når man stod ud ad metroen, da den blev anlagt, var det første, man mødte, skilte mod universiteterne, mod havnebadet og mod gallerierne«, siger Nils Stærk.»På den måde blev vi hurtigt et aktiv i byudviklingen, ligesom vi formentlig vil blive her. Men vi er ikke firstmovers denne gang«. Firstmovers har de to gallerister som nævnt været flere gange tidligere. Da Carlsberg-bygninger stod tomme i 2009, flyttede de to gallerister fra Njalsgade på Islands Brygge og ind i de gamle garager på bryggerigrunden. Her skulle de sørge for, at der blev skabt kulturel aktivitet omkring bygningerne.»Vi var de første derude, efter Carlsberg havde brygget deres sidste øl. Da vi troppede op derude, var det virkelig med den der ' uh, uh, er der nogen?'«, siger Nicolai Wallner.»Her sker allerede en masse spændende aktivitet i forvejen. Men det er klart, at vi er et aktiv for området. Når folk fra udlandet kigger mod København, så kender man tre ting: Noma, Louisiana og galleri Nicolai Wallner. På den måde er vi klart et godt aktiv for et område«.Det multikulturelle DanmarkIkke langt fra gallerierne på Glentevej ligger kunstnergruppen Superflex' projekt Superkilen, der skildrer lokalbefolkningen på Nørrebro. Parkområdet Superkilen er indrettet med 57 forskellige genstande fra 57 forskellige lande og er et af Nørrebros mest karakteristiske områder, netop fordi det skildrer den mest multikulturelle del af Danmark.Nils Stærk samarbejder med Superflex og synes, det giver god mening nu at være flyttet tættere på et af deres hovedværker.»Nordvest har en særegenhed, som Superkilen også repræsenterer. Så selv om vi primært er gået efter de gode lokaler, er det er fedt område, de lokaler ligger i. Bydelen har en stor diversitet. Der er unge og gamle, der er kreative industrier, der er hipstere og alle typer mennesker herude«, siger han.Også områdets markante, nybyggede bibliotek, der ligger som en guldkube, har gjort indtryk på de to gallerister.»Der er virkelig mange spændende aktiviteter herude. Lokalbiblioteket er utrolig visionært og ambitiøst tænkt«, siger Nicolai Wallner.»Det bliver fedt at være en del af det miljø og være med til at bidrage til det«, siger han.»Men når vi flytter til Nordvest, er det ikke, fordi det er her, det sker. Jeg tror mere, det er omvendt. De kreative miljøer opstår her, fordi det er her, det er muligt.Det bliver stadigt sværere og sværere at finde sådanne lokaler i København«, siger han og nikker hen mod kunstneren Peter Lands 230 centimeter store badebold, der ligger midt i lokalet, drejer hovedet og nikker så mod en bunke brosten, der er et af A Kassens værker, videre mod to 220 centimeter høje vipper af Elmgreen og Dragset og vender øjnene mod loftet.»Der er ikke mange steder, du kan få lokaler med fem meter til loftet, store, hvide vægge og så vide rammer, som der er her«, forklarer han.Kunsten i byen»Mange steder lider den samme skæbne som den, vores bygning på Carlsberg også led. Dagen efter vi rykkede ud, rykkede bulldozerne ind, og nu er der et stort hul i jorden, og snart vil der stå endnu et stort, kedeligt lejlighedskompleks«, siger Nils Stærk.Hvis man vil holde kunstnerne i byen og bevare de kunstneriske og kreative miljøer, er man ifølge Nicolai Wallner nødt til at tilbyde nogle bedre arbejdsvilkår og nogle gode lokaler at arbejde i.For ellers flytter folk ud af landet og til byer som Berlin.Og det er synd. For den danske kunstscene er ifølge Nils Stærk blevet langt større de sidste par år.»Da jeg åbnede mit galleri i 1997, havde jeg slet ikke noget lokale. Det kunne ikke betale sig, så jeg solgte værker hjemme fra min lejlighed. I dag er der ikke alene langt flere, der er interesserede i kunst og derfor besøger museer, der er også kommet langt flere, som både kan og vil betale for god kunst«, siger han.Da Nils Stærk rykkede ind i lokalerne på Carlsberg i 2009, kom omkring 90 procent af omsætningen fra udlandet, men i dag kan han mærke, hvordan også det danske marked vokser.Derfor er man nødt til også at medtænke kultur, kunst og kreative industrier, når man arbejder med byplanlægning, mener han. Det er Nicolai Wallner enig i.»Det er ikke nogen slumromantisk drøm, jeg taler om. Jeg synes, der er sket mange fantastiske ting i den københavnske byudvikling, men det er vigtigt, at kommunen indtænker kreative industrier, så det hele ikke kun handler om infrastruktur og beboersammensætning«, mener Nicolai Wallner.»Det er ikke nok, at der bliver bygget et domicil til Danske Bank. Bygger man det, bør man også bygge et domicil til 45 kunstnere og 10 gallerier«, siger han.Begge nytilflyttede gallerister håber, at Nordvest midt i al gentrificeringen formår at bevare sin identitet og særegenhed.For som Nils Stærk siger: »Hvis målet er, at Nordvest skal komme til at ligne alle de andre bydele, så håber jeg ikke, det lykkes«. Når man træder ud af de to containere, er det da heller ikke, fordi man ser bulldozere i gang med at rive bygninger ned eller dyre lejlighedskomplekser og erhvervsbygninger i gang med at blive bygget op.Der bliver heller ikke sippet fancy cafekaffe på gadehjørnerne, faktisk er der ikke en eneste café at spotte i nærheden.Det eneste, der vidner om, at det her er en bydel under forandring, er Nils Stærks egen bil, en stor, splinterny Land Rover. Den ligner et rovdyr i et loppecirkus.Nils Stærk og Galleri Nicolai Wallner, Glentevej 47-49, Kbh. NV Begge gallerier åbnede 1. juni 2017.WWW nicolaiwallner.com WWW nilsstaerk.dk.sofie.sorensen@pol.dk Hvis du placerer en passernål på Rådhuspladsen iKøbenhavn og tegner en cirkel derudfra, så har man et kort over, hvor de kreative miljøer i København muligvis kan opstå Nicolai Wallner Hvis målet er, at Nordvest skal komme til at ligne alle de andre bydele, så håber jeg ikke, det lykkes Nils Stærk.
Galleristerne Nils Stærk og Nicolai Wallner er rykket ud af Carlsbergs bygninger og ind i to containere i Nordvest. Ifølge de to er det et af byens sidste kvarterer for kreative miljøer. Politiken mødte dem til en snak om kvarteret og kreativitetens kår i København.
BarrNomas tredje restaurant hedder Barr, ligger i Nomas tidligere lokaler på Strandgade og har den jyske mesterkok Thorsten Schmidt bag roret.»Barr« betyder byg på oldnordisk og hentyder til restaurantens tema, som er »øl-bæltet«, der strækker sig hen over Nord-og Mellemeuropa, hvor ølkulturen er stærkere end vinkulturen.Schmidt er en stor tekniker og normalt mere avantgarde end mormor, og han brugte et år i træningslejr til at opbygge et køkken, som baserer sig på traditionen uden at være nostalgisk. Vinkortet er skiftet ud med et stort ølkort, som bl. a.tæller 20 forskellige øl fra fad, heriblandt adskillige hjemmebryg.Hvor: Barr, Strandgade 93, 1401 København K.NærværRestaurant Nærvær på Krøyers Plads er en kombineret vinbar og gourmetrestaurant med dansk-franske Yves Christian-François Le Lay bag roret.Nærvær dækker både det afslappede med udsigt til Nyhavn, vin i glasset og småretter, der flyder ind over bordet -og så det topambitiøse, med plads til 12 gæster ad gangen, i den japansk inspirerede spisebar, hvor man sidder i hestesko rundt om kokkene.Hvor: Nærvær, Strandgade 87c, 1403 København K.FormatFormat er gourmetrestauranten på Hotel Sankt Annæ og ejet af gruppen bag Formel B og Uformel. Køkkenchefen er Will Smith, som i fire år var assisterende køkkenchef for Rasmus Kofoed på trestjernede Geranium.Format består af to forskellige spiselokaler.Det ene ligger i forlængelse af det åbne køkken, hvor det store Molteni-komfur, med en hær af arbejdende kokke omkring sig, har ærespladsen, mens gæster i mørke stole sidder under de fritlagte bjælker.I den anden afdeling er der højt til loftet - det er nemlig en overdækket gårdhave, hvor et stort træ i midten er omringet af hængende glødepærer og karakteristiske blå lædersofaer langs væggen, hvor der også hænger klatrende efeu.Hvor: Format, Sankt Annæ Plads 20, 1250 København K.Restaurant SiloRestaurant Silo har 17. og 18. etage i The Silo i Nordhavn -og måske byens bedste udsigt. De råder over 967 kvadratmeter heroppe, og det hele er inddelt i fire forskellige afdelinger.Mod syd er der et stort loungeområde med dybe bløde stole, hvor man både bare kan nyde en kaffe, arbejde eller spise, hvis det er det man vil. I midten af bygningen er det store åbne køkken og cocktailbar. I køkkenet styrer køkkenchef Denny Vangsted slagets gang (Kong Hans, Ensemble, The Fat Duck, Nimb, Gorilla) og ved sin side har han Morten Falk, Danmarks Bocuse d'Or deltager 2017 og tidligere køkkenchef på Kadeau.Her er frokost, og til aften kan man få en fire-retters menu til 425 kr.Hvor: Restaurant Silo, Helsinkigade 29, 2150 Nordhavn.TrioTrio er en gourmetrestaurant på 10.etage af Axel Towers. Faktisk de tre øverste etager i Axel Towers Tårn D, for de har også åbnet cocktail-skybar (på 9. etage) og eksklusive selskabslokaler (på 8. etage). Trio har 80 pladser til spisende gæster og Simon Thrane som køkkenchef. Han har, udover at vinde et par kokkekonkurrencer de seneste år, været assisterende køkkenchef på Søllerød Kro.Køkkenstilen er dogmefri og kan hive indslag ind fra hele verden, men vil hovedsagelig koncentrere sig om lokale råvarer i sæson. 7 serveringer til aften står i 675 kr.Hvor: Trio, Jernbanegade 11, 1608 København V.Restaurant NielsLige ved siden af Glyptoteket og Tivoli er det svenske luksushotel Nobis åbnet i Det Kgl. Danske Musikkonservatoriums gamle lokaler. Og et luksushotel skal selvfølgelig også have en gourmetrestaurant. På Nobis hedder den Niels -opkaldt efter den danske komponist Niels W. Gade, der var konservatoriets første rektor. Indretningen er domineret af et midnatsblåt trægulv, god akustik, lyse træmøbler og så det lyseste læder, som også går igen i hele hotellet, og som med tiden vil få patina.En helaftensoplevelse kan købes for 645 kr. for fire retter inklusive snacks, appetizers, kaffe og petit fours.Hvor: Restaurant Niels, Niels Brocks Gade 1, 1574 København V.GuldkroenGuldkroen er indrettet præcis som en traditionel dansk kro, hvor man kan slå sig ned og føle sig hjemme.Møblerne stammer fra en gammel kro, og væggene er dekoreret med smukt blomstret tapet fra 60erne.Her kan man komme ind og blive mættet på klassisk mad med masser af sovs og kartofler og hjemlig stemning.Umut Sakarya og Frank Svärd har lavet et overskueligt menukort, men med retter, man ved vil tage kegler. Der er blandt andet rejecocktail, tarteletter ad libitum, wienerschnitzel, engelsk bøf, krebinetter og kroens eget hjemmelavede regnbueis til dessert. Man kan også vælge Guldkroens 3-retters menu til 200 kr. og skylle det hele ned med fri bar i to timer for 265 kr. -menuen skifter for øvrigt hver måned. Ligesom man selvfølgelig kan toppe sin rejecocktail op med 10 gram Rossini baerii caviar for 100 kr.Hvor: Guldkroen, Fredensgade 11, 2200 København N.Restaurant FrankTo lysende mad-og vintalenter er gået sammen om at åbne ny restaurant - og Madklubbens Anders Aagaard er hovedinvestor. Der er kun én regel herinde: Maden skal smage af noget. Stilmæssigt er det lidt et gadekryds, og køkkenchef Christoffer Brink plukker legesygt fra klassiske retter, men samtidig udnytter han også de teknikker, han har med fra bl.a. Geranium og Herman. Her er en menu, som består af otte serveringer til ca. 485 kr. og så et a la carte-kort, hvor retterne er prissat mellem 75 og 350 kr. Hvor: Restaurant Frank, Ny Adelgade 3, 1104 København KRestaurant SanchezDen mexicanske taco-dronning Rosio Sanchez har med Sanchez i Istedgade åbnet sin første store restaurant i København - på hjørnet af Istedgade 60 på Vesterbro. Her får du samme atmosfære som i en mexicansk cantina eller en parisisk bistro.Priserne for de såkaldte 'smaller bites' starter ved 70 kr. og kunne f.eks. være pork chicharron. I 'larger bites' kan man selvfølgelig få sine tacos, som efterhånden har gjort Rosio verdensberømt. Man kan også vælge menuen til 350 pr. person og så sender køkkenet fem retter ned til bordet. Hvor: Restaurant Sanchez, Istedgade 60, 1650 København VKumaHvis man har lyst til at prøve noget traditionel japansk gademad, så er det Jagtvej 101 på Nørrebro, man skal sigte efter. Her ligger den lille restaurant Kuma nemlig. Meget spartansk indrettet, holdt i rolige grå-blå nuancer med et par højborde, vinduespladser og en lille spisebar, hvorfra de tre ejere langer godter over disken - til nogle af de mest sympatiske priser, der gør, at man kan komme igen og igen. Hvor: Kuma, Jagtvej 101, 2200 København NJordnærJordnær, en ambitiøs restaurant på Gentofte Hotel, serverer nordisk gourmetmad. Køkkenchefen hedder Eric Vildgaard, og han udgør sammen med restaurantchefen Tina Kragh Vildgaard det jordnære værtspar. Begge har tidligere været på Fredensborg Store Kro, men Eric Vildgaard har også taget masser af erfaring med fra sine tre år på Noma. Til aften kan man enten vælge a la carte eller hoppe ud i enten 3, 5 eller 7 retters menuer til ca. lige over 100 kr. pr. ret, hvilket virker som en særdeles fornuftig pris, alt taget i betragtning. Hvor: Jordnær, Gentoftegade 29, 2820 GentofteSsamKorea har en kaskade af gastronomiske gimmicks og særlige traditioner, når de spiser mad. Alle dem og mere til kan man lære, hvis man stryger forbi Ssam lige ved Hovedbanegården. Menukortet har en del af de mest kendte retter på - blandt andet bibimbap, kimchi og KFC (nej, IKKE Kentucky, men Korean Fried Chicken, som er en kyllinge-kunstart i sig selv). Priserne ligger for de fleste retter under 100 kr. og der er også flere vegetariske muligheder, hvis man ønsker det. En stor nok anbefaling af Ssams buns, kan næsten ikke gives. Briocheboller bløde som skyer krammer bulgogi ribeye-kød med smeltet mozarella og andet godt i ægte himmerigsmundfulde. Hvor: Ssam, Colbjørnsensgade 7, 1652 København VPMYLige bag Det Kongelige Teater ligger PMY - en ægte junglebodega med vild og vildt flot anrettet mad fra sydog latinamerika - skabt af tre toneangivende kokke, som serverer det bedste fra deres respektive land. PMY er et akronym for Papas (kartofler i Peru), Maíz (majs i Mexico) og Yuca (maniokplanten fra Venezuela) = PMY. Her er et a la carte kort med hovedretter til omkring 185 kr. eller man kan spare en hel del penge ved at tage hele menuen på ni serveringer til 495 kr. Hvor: PMY, Tordenskjoldsgade 11, 1055 København KBarabbaSommelieren Riccardo Marcon fra Michelin-restauranten 108 er tea met op med Pluto-holdet for at åbne italiensk restaurant i Store Kongensgade. Her er lysekroner, håndmalet tapet fra Tyrkiet, marmorborde og et stort 350 år gammelt træbord, som bliver reserveret walk-ins, samt store tunge træskabe. En pasta koster omkring 130 kr. og en hovedret omkring 180 kr., og selv om der bliver anrettet flot på tallerkenen, så kan der også sagtens blive plads til en helt enkel klassisk pasta med hvid trøffel over - og så er køkkenet åbent til kl. 02 om natten. Hvor: Barabba, Store Kongensgade 34, 1264 København KWestmarketWestmarket er ikke en restaurant, men var alligevel en stor åbning i 2017. Vesterbros Torvehaller kom lidt svært fra start, men er i fuld gang med at finpudse og optimere konceptet, så københavnerne kan nyde endnu et godt madmarked med masser af boder, street food og cocktails. Hvor: Westmarket, Vesterbrogade 97, 1620 København VTivoli Food HallTivolis nye madmarked er på over 850 kvm og har 15 forskellige stader. Blandt andet favoritterne fra Tapa del Toro, Chicks by Chicks, Cock's &amp; Cows og Gorm's. Projektet er tegnet af arkitekttegnestuen Pei Cobb Freed&amp;Partners Architects fra New York, hele hjørnet bliver samlet på over 5.000 kvm, og på toppen lander Sticks'n'Sushi med roof-top-udsigt over København. Det er gratis at besøge Tivoli Food Hall, og man behøver ikke at købe indgang til selve Tivoli. Hvor: Tivoli Food Hall, Vesterbrogade 3, Vesterbroraks@aok.dk 
bød på en regulær gaveregn af spændende restauranter, der åbnede i København. Her er et overblik.
Franskmanden: Alting er tilsyneladende til diskussionFrédéric Hamburger, 45 år, født i Frankrig, har boet i Danmark i 20 år.»Danske børn er lidt af et paradoks. På den ene side er de fulde af selvtillid, kreative, vant til at samarbejde og diskussionslystne på en helt anden måde end børn, der vokser op i Frankrig. De ved, hvad de vil, og de har selvsikkerheden til at vise, at de vil frem i livet. Det er der jo en masse positivt i, men der er altså også en bagside af medaljen«, mener Frédéric Hamburger, som er født i Frankrig, men har boet i Danmark i 20 år og opfostret tre sønner her i landet.Han dæmper stemmen og nærmest hvisker: »Mange danske børn er altså virkelig uhøflige«. Frédéric Hamburger er indehaver af butikken Løs Market på Vesterbro i København, hvor han sælger emballagefri økologiske fødevarer, og han har talrige eksempler på, at børn fejer ind i butikken og begynder at røre ved alting.»Deres forældre er enten ligeglade, eller også gør de et halvhjertet forsøg på at få dem til at stoppe, men ofte uden held, fordi der ikke er nogen konsekvens. Det ville man aldrig opleve i Frankrig. Formentlig ville børnene slet ikke turde pille ved noget, men hvis de gjorde, så ville deres forældre straks sige stop, og de ville forlade butikken, hvis de ikke holdt op med det samme«.Danske børn afbryderFrédéric Hamburgers oplevelse er, at danske forældre generelt lader deres børn have en mening om for mange ting.»Alting er tilsyneladende til diskussion.Hvis barnet har spist for meget slik en aften, så er det ikke noget med at sige slut. Så er det til forhandling, hvor mange stykker mere de må få, og hvor mange de må gemme til i morgen, og så videre, og så videre. Jeg forstår ikke, hvorfor forældrene ikke bare siger nej«. Frédéric Hamburger betegner sig selv som en kontant, men også rummelig far. For eksempel må sønnerne gerne spille fodbold indendørs i deres lejlighed, men hvis der er noget, han ikke vil have, får de det at vide, og så er der ikke så meget diskussion. Han lader dem som hovedregel heller ikke afbryde, hvis han er midt i en samtale med en anden.»Jeg har lagt mærke til, at danske forældre lader deres børn afbryde i ét væk.Det er igen noget med den der høflighed.Men hvis de ikke får at vide, at de lige må vente 5 minutter, men derimod altid kan få deres forældres opmærksomhed, hvordan skal de så finde ud af, at det er almindelig pli ikke at afbryde? Mange danske børn er sådan nogle ' kongebørn', som bliver båret frem af deres forældre. De får lov til alt, hvad de vil, uden at nogen tager fat i dem, hvis de går over grænsen. Det er, som om grænserne i Danmark ligger et sted ude i horisonten, mens de i Frankrig er en hel del tættere på«.Frédéric Hamburger understreger, at franske forældres opdragelse og nok især det franske skolesystem, som er meget konkurrencepræget, heller ikke er den ideelle vej frem.Godt rustet til fremtidenIfølge ham er mange franske børn tilbageholdende og generte og tør ikke sige deres mening. De er ikke vant til at tænke kreativt og er heller ikke vant til at samarbejde.»Danske børn er meget mere fællesskabsorienterede, selv om de også er individualister.Jeg tror på mange måder, at danske børn er bedre rustet til den verden, vi lever i«, siger Frédéric Hamburger, som selv stiler efter at opdrage sine sønner ud fra en blanding af franske og danske principper.»For eksempel kan jeg godt undre mig over, hvordan alting bliver tilrettelagt efter børnenes behov her i Danmark. Hvis et barn skal sove lur, så må alt andet passes ind omkring den lur. Og hvis vi får besøg af nogle danske venner, skal de gå klokken 19, så børnene kan passe deres sengetid. I Frankrig følger børnene mere bare med, og de tager ikke skade af at sove de første timer på en sofa og så sove videre hjemme i deres egen seng, når forældrene vil hjem. Til gengæld kunne jeg aldrig finde på at slå mine børn. Det er der desværre stadig mange franskmænd, der gør«.Newzealænderen: Danske børn er ikke normaleEmily Lit, 18 år, på udveksling fra New Zealand, har boet i Danmark i 1 år.»Børn og unge her i Danmark har så meget frihed. De små børn render frem og tilbage mellem hinandens huse og leger efter spisetid, og hvis jeg vil hænge ud med nogle af mine venner efter skoletid, sender jeg bare en sms til min værtsmor eller værtsfar. Den ville aldrig gå hjemme i New Zealand«. Emily Lit ryster på hovedet, mens hun siger »no, no, no« for at understrege sin pointe.»I New Zealand holder forældrene meget mere øje med, hvem deres børn er sammen med hvornår og hvor. Jeg ville aldrig bare kunne sende en sms. Jeg skulle hjem at spørge om lov først og redegøre for, præcis hvad jeg skulle, og med hvem. Som minimum ville jeg skulle ringe. En sms ville aldrig være nok«, forklarer hun.»Det har noget med sikkerhed at gøre.Egentlig kommer jeg fra et ganske sikkert område, men i New Zealand er folk mere ængstelige end her i Danmark. Jeg ville aldrig gå alene på gaden efter klokken 23 der, men her er det okay at cykle hjem fra byen klokken 5 om morgenen, selv om man er pige og teenager, og mange unge har heller ikke noget bestemt tidspunkt, de skal være hjemme på«. Emily Lit er født i Malaysia, men flyttede til storbyen Auckland i New Zealand, da hun var 12 år. Nu er hun 18 og har tilbragt det seneste år som udvekslingsstudent gennem Rotary her i Danmark.Hun har boet hos tre forskellige værtsfamilier - sådan er Rotarys program indrettet - men har hele tiden gået i den samme klasse på Rysensteen Gymnasium på Vesterbro i København.»I min anden værtsfamilie havde jeg en lillesøster på 8 år. Jeg var igen og igen forundret over, hvor åben hun var, og hvor god hun var til at diskutere og argumentere.Hun kunne finde ud af at gøre sin mening gældende på en helt anden måde end almindelige børn. Eller... det er nok almindeligt for danske børn, men danske børn er heller ikke normale børn. Jeg tror, de er meget anderledes end børn i de fleste andre lande. Meget mere modne og selvstændige«, siger hun og forklarer, at i New Zealand giver de fleste børn i den alder sig bare til at græde, hvis de ikke får deres vilje.Den udbredte frihed, børn og unge har i Danmark, kommer også til udtryk på skolerne, oplever Emily Lit.I New Zealand går man med skoleuniform helt op til universitetsalderen, og makeup, neglelak, farvet hår og smykker er forbudt. Drengene må hverken være langhårede eller for korthårede.»Men her i Danmark må du farve dit hår lilla, hvis du vil, og drengene kan uden videre barbere sig skaldet. Danske børn og unge har en helt anden mulighed for at udtrykke deres personlighed via deres tøj og stil«, siger Emily Lit med længsel i stemmen. Hun er blevet optaget på universitetet i Auckland og skal studere modedesign hjemme i New Zealand i det nye år, men drømmen er at få en praktikplads i modebranchen her i Danmark, så hun kan vende tilbage til det land, hun er kommet til at elske.»Efter at jeg kom til Danmark, har jeg indset, hvor snæversynet skolesystemet er i New Zealand. Så traditionelt. Alt er i faste rammer, og hvis læreren spørger om ens mening, gælder den kun, hvis ens mening er den samme som lærerens.Her har alle - både børn og voksne - ret til at have sin egen mening«.Flittige og festligeEmily Lit oplever, at danske gymnasieelever er meget flittige, men også gode til at holde fri og feste. Søndag til torsdag gælder det skolearbejde og lektier, og fra torsdag aften til søndag morgen er der fest.»De tager ansvar for den frihed, de får til selv at styre deres liv. Der er en helt anden tillid mellem danske børn og deres forældre, end der er i New Zealand, og de har et langt tættere forhold. Jeg ville for eksempel aldrig fortælle mine forældre om en kæreste, før det var ret seriøst, men her følger forældrene med i det meste.Det kan jeg godt lide. Det har været som en drøm, der gik i opfyldelse, at være her i Danmark«.Ghaneseren: Social sikkerhed styrker modet til at tro på egne ideerAnna Saakwa, 59 år, født i Ghana, har boet i Danmark i 36 år.»Jeg glemmer aldrig, da jeg kom til Danmark og oplevede en skole for første gang, at børnene kunne sidde med fødderne oppe på bordet midt i undervisningen.Jeg tænkte: »What!!«. Det ville aldrig gå i Ghana, hvor skolerne og børnene generelt er mere disciplinerede«. Anna Saakwa kom til Danmark i 1981 og har boet her siden, selv om hun tit er i Ghana, hvor hun er høvding i to landsbyer med 400 mennesker i hver. Hun forklarer, at det er ligesom at være borgmester.Med inspiration og støtte fra danskere er det lykkedes hende at bygge en rigtig skole - en med tag, vægge og vinduer og uddannede lærere.»Børns liv i Danmark og i Ghana kan næsten ikke være mere forskelligt, også i skolen. I Ghana går alle børn med skoleuniform, og de skal være kortklippede, både piger og drenge. På den måde signalerer man, at alle børn er lige, når de er i skolen. I Danmark er det lettere at se, hvilke børn der kommer fra meget velhavende hjem, og hvilke der ikke har så mange penge«, påpeger Anna Saakwa, der er mor til to voksne børn, som er vokset op her i Danmark.Hun er kok på en lille københavnsk friskole, Ørestad Friskole, hvor hun laver frokost og eftermiddagsmad til børnene hver dag. Hun elsker, hvordan foreningslivet og andelstankegangen præger det danske samfund; at en flok forældre for eksempel kan gå sammen og danne en friskole, hvis de er utilfredse med det tilbud, der er.»Danske forældre er generelt mere engagerede i deres børn, end forældre er i Ghana. I Ghana har mange i forældregenerationen ikke selv gået i skole, så de er analfabeter. Hvordan skal en mor engagere sig i barnets skolegang og lektier, hvis hun ikke selv aner, hvordan man holder på en blyant? Det er svært«.Socialt sikkerhedsnetAnna Saakwa fremhæver, at danske børn har meget bedre muligheder for at opleve verden og på den måde få noget perspektiv på deres eget liv.»Forældrene viser dem en masse og tilskynder dem til at bruge deres råstof, nemlig hjernen. Danske børn bliver indpodet med en helt anden selvtillid end ghanesiske, fordi mulighederne i Danmark er så anderledes. Her er et socialt sikkerhedsnet, og det vokser børn op med en indgroet bevidsthed om. Det gør dem modige og visionære. De tør tro på deres egne ideer«, oplever hun.»Danske børn er så glade; når man har en god selvtillid, så smitter det af på humøret«, siger Anna Saakwa, der opfatter danske børn som meget hensynsfulde.»På friskolen hjælper børnene hinanden og tager sig af hinanden. Jeg er godt klar over, at det ikke er sådan på alle skoler, og at en del folkeskoler har problemer, men mange danske børn har det overskud og det selvværd, der skal til, for at tage hensyn til andre. Min erfaring er, at når et dansk barn opfører sig hensynsløst, er det på grund af problemer i hjemmet eller mistrivsel på anden vis«. Hun ville ønske, at de fastlåste hierarkier i Ghana ville blive opløst, og en mere flad magtstruktur som den, vi har i Danmark, ville opstå.»Hierarkierne og frygt for dem, der står over én i systemet, lægger bånd på så meget i Ghana. Og så er der selvfølgelig hele spørgsmålet om penge. I Ghana har mange børn meget lidt. Det sætter en stopper for, at kreative ideer kan udvikle sig. Der er danske børn meget heldige.De kan vokse op og kaste sig ud i, hvad de vil, fordi de har et socialt sikkerhedsnet«.signe.thomsen@pol.dk signe.thomsen@pol.dk signe.thomsen@pol.dk Fakta: SERIEBørnemagtBørn er familiens nye magthavere. De afgør, hvad der skal på middagsbordet, og hvor sommerferien skal gå hen.Far og mor ordner huspligterne og er chauffører til skole, fodbold og svømning.Men handler det om børnenes magt eller forældrenes afmagt?.
I den seneste uge har Politiken sat fokus på børn og opdragelse i serien ' Børnemagt'. Som afslutning på serien har vi spurgt tre herboende udlændinge om deres syn på danske børn. Der er både ris og ros, men én ting er de enige om: Danske børn er meget anderledes end børn i deres hjemlande.
Erik Clausen har lavet en ny film.Den hedder Aldrig mere i morgen og handler om døden.Det er Clausens figur, der dør.Patriarken. Sådan én er Clausen også selv.Velbeskrevet som Sydhavnsdreng, gøgler, maler, filmmand og det stadige omkvæd »dem de andre ikke vil lege med«, som han har sunget med kammeraten Kim Larsen.Det sidste er en mild underdrivelse, det er der mange, der gerne vil. Både professionelt og i kvarteret, hvis man går en tur med Clausen. Vi snakker om det og meget andet på Vesterbro, hvor Clausen har holdt til i mange år. Vi har også snakket gennem mange år, siden vi mødtes første gang, da Clausen lavede filmen Cirkus Casablanca i 1981. En blanding af dårlige vittigheder, gode anekdoter og kunst og litteratur har vi diskuteret. Altid meget grin, for det skal være sjovt, også at dø for så vidt. Det regner lidt, så skinner solen. Børn leger i gården, de er altid en nøgle til Clausens hjerte, ligesom kvinderne. Der er en helt utålelig journalist i filmen. Et far og søn-opgør.Clausen har skrevet filmen sammen med sin datter Louise Clausen. Han har også en søn, som slår sine folder i Polen. Det er ikke altid nemt at blive sig selv, uanset hvor man kommer fra. Der er fordomme i alle lejre: om hvem vi er, hvem andre tror vi selv og hinanden er og, ikke mindst, hvem vi har lyst til at være. Vi kredser længe rundt om både det og selve interviewet. Der er hele tiden en anekdote, et grin, en melodi på harmonikaen, som Clausen udfordrer mig til at forsøge mig med. »Giv et nummer!«, Clausens egen devise, og man skal ikke sige nej, så er man en fedterøv, og dét er det værste.Det bliver ikke til så meget, før jeg trykker til. Så sukker den en tone ud.CLAUSEN er blevet 75 år, og hans kondi er, som han siger, god. Han cykler, både på bane med sit barnebarn og med sit herrehold gennem årtier på landevej. Hans hukommelse fejler ikke noget, hørelsen kræver direkte henvendelsesform, mens stemmen har den samme, gamle københavnerdiktion.En skøn blanding af fornemme dronning Margrethe a'er og en lidt drævende, nasal Sydhavnsudtale, som også kan bruges til at antyde, at man kan få nogen på snotten, hvis det er, hvad det selvfølgelig ikke er. I dag.»Jeg har en idé,« siger Clausen, da vi mødes anden gang for at gøre det, vi egentlig skulle.Der går halvanden time til med alt muligt andet. »Hvad er ideen?« spørger jeg endelig.Så tager han ordet. En monolog udfolder sig uden manuskript. Han ser ikke på mig i lange passager, men sidder med fravendt blik og taler. Hans egen tale, både forberedt og improviseret, kommer flydende og på syngende clausensk ud i ét hug.»JEG tror, jeg er den mest privilegerede filminstruktør her i landet. Jeg har mine små, hvide kunstnerfingre, meget følsomme, mere end før i tiden, da jeg var ung, da var de ru, fordi jeg havde jævnt arbejde. Det fik jeg heldigvis overstået ret hurtigt. Jeg har fingrene nede i historierne, og ganske langsomt vokser historien. Jeg fortæller den, jeg skriver den sammen med Louise, hun er litterær bagstopper. Jeg lader det simpelthen køre, og lige pludselig har jeg det, der hedder et manuskript. Det er fyldt med anvisninger til billeder, fordi det der med de litterære traditioner omkring manuskripter, der trives hos konsulenterne, det gælder ikke. Film, det er nærmere tegneserien end litteraturen.SÅ lige pludselig har jeg i mit store, runde hoved udtænkt den ene scene efter den anden. For alle mine film er optaget og spillet og klippet sammen oppe i hovedet på mig.Jeg har tid til at bruge min hjerne til ikke at tænke andres tanker, jeg kan bare handle med Clausens tanker, der kommer en film ud i den anden ende. Måske en sang, måske nogle malerier - ih, hvor jeg leger. Der var en idiot, der hævdede i avisen, at bolden er menneskets bedste legetøj, men, kære læsere, jeg kender tre-fire andre ting, der er sjovere: Det er tanken, fantasien, den frie tanke, som du ikke kan kontrollere. Hvis du tør gå derhen, så kommer der billeder, så kommer der film, du ikke anede eksisterede hos dig selv. Så kan du godt glemme din eksamen, så er det ikke studenterhuen, der trykker mere, det er historien, fortællingerne. Måske er du selv hovedrolle i en af dem, det må du camouflere.Film er aldrig private, de er personlige eller subjektive, det er meget mere interessant.SÅ begynder vi det, der hedder casting, det var det, der hed talentspejder før i tiden. På nudansk, når man caster, så finder man dem, der skal spille. Jeg har lavet en film med Bodil Jørgensen. Jeg tænkte hele tiden på Bodil, for jeg skulle bruge en engel. JA! En engel. Jeg er rød ad helvede til, men der er ting, man ikke kan forklare, uden at vi dykker ned i kunstskattene, og dér er en allegori. Der er mange ting, man bedst kan forklare ved hjælp af en engel og i anden sammenhæng ved hjælp af Djævlen. Det tør jeg godt, det er banalt, jeg er ikke bange for det banale, livet er banalt.Mange af dem, der lider af forskrækkelse, mener det er corny, når det er banalt, men du kommunikerer med det banale. Som der står et eller andet sted ude på Dyrehavsbakken: ' Af gøglerblod fra fjællebod har kunsten skabt og har sin rod.' Nå, videre med Bodil.Hun skal spille en engel, fordi hun er en engel, det blev fantastisk godt. Havde hun sagt nej, var mit filmprojekt røget i vasken.NU begynder vi at lave location, nu begynder der at gå håndværk i det. Nu er jeg tilbage: samarbejde med scenografen, prøverne med skuespillerne, hvordan skal vi fotografere Marijana Jankovic? Hun er billedskøn, det skal være med en tele med uskarp baggrund.Hvordan sætter vi lyset? Jeg taler med fotografen, Kim Høgh, og siger, at jeg ikke vil bruge vidvinkler. Vidvinkler! Jeg bliver hysterisk, de får folk til at ligne en frø, det har ingen fortjent. Du kan bruge det til et point of view-skud på en sindssyg eller en skizofren, der næsten kan se om hjørner.Videre! Nu begynder optagelserne. Varevognene dukker op. Nu er det turné, rock og rul, nu er vi tilbage til håndværket med skurvognene, værktøjet. Nu har vi samarbejdet, nu er det mig, der er formanden. Nu kan du godt lægge kunstnerrollen ned og lade alpehuen blive derhjemme. Nu er det klar til optagelse scene 1, instruktør Erik Clausen, fotograf Kim Høgh, titel: Aldrig mere i morgen.« CLAUSEN ser på mig: »C'est tout.« Han ler.Ahr, ikke helt, siger jeg. Hvor kommer ideen fra? Han tager fat igen.»Jeg oplever meget, i min alder er det den ene begravelse efter den anden. På venstrefløjen, hvad gør en gammel socialist, der ligger der og er død af kedsomhed, når man ikke har en ceremoni med orgel og kor? Ved en af begravelserne for en gammel hædersmand kom hans nevø og spillede harmonika. Han spillede »Op lille Hans«, og det syntes jeg egentlig ikke helt passede til situationen. Så kom jeg i tanke om, at jeg snart selv skal sige farvel og tak, og så fik jeg lyst til at lave en historie om det: Er det nu så forfærdeligt det med døden? Er det en tragedie, hvis du dør som 80-årig? Det kan ikke være rigtigt. Ved I hvad, venner, tragedien handler om, hvorvidt du fik noget ud af dit liv, du kan sgu ikke sidde og ærgre dig i den alder. Du kan ikke sidde og tænke over alt det, der gik din næse forbi, mens vi andre har væltet os i udfordringer, skønne kvinder og flade vittigheder.Så tænkte jeg: Hvad er det, der sker, når den gamle patriark dør? Der bliver PLADS, venner. Der bliver plads mentalt, socialt og økonomisk. Med den alder, jeg har, og alle de begravelser, så tænker jeg på, at min situation er ligesom oppe hos lægen. Om lidt kommer der én ud ad døren og råber: Næste. Og det er mig.« VI sidder lidt stille i efterdønningerne af den besked. Så siger jeg, at han lyder afklaret, men hans figur i filmen vil ikke dø, han er bange.Ok, siger Clausen, så tager vi også lige den.Der er stille lidt endnu. Så siger han: »Jeg vil lige lufte et par personlige, politiske bemærkninger. Hvad var det, der skete med Danmark? Hvad var det for nogle hædersmænd, der i deres sparsomme fritid byggede vores velfærdssamfund op med Giro 413 og plads til os alle? Hvad var det nu med velfærdsstaten? At du bruger nogle penge, jeg skulle have haft? Det er helt i orden. Nu er der kræfter, der vil have kontrol, kræfter der vil have os på plads, have os til at være bange. For når du er bange, når angsten driver ned ad væggene, og du er bange for at være forkert, for at være arbejdsløs, for tyk, rødhåret, gul eller blå eller med en anden etnisk baggrund end jysk - i parentes her på Vesterbro, parentes slut - så er der styr på det.Kære venner, er det ikke længe siden, vi har haft en rask strejke? Nu er det merværdi, der har afløst danskernes trang til personlig og social frihed. Tak for kaffe!« Clausen ler. Så læner han sig ind mod båndoptageren og siger: »Jeg må erkende, at min fremtid er blevet meget, meget kortere end min fortid. Jeg kan se nogle skygger forude... skal man være bange for døden? Nej, man skal vise den respekt og lade sig udfordre og sige: Du kan bare komme an. Det gælder om, for os, at det menneske af kød og blod, Døden får ind under sine kløer, er så gammelt og ubrugeligt, at der ikke bliver noget at gnave i. Tragedie, det er, når de unge dør, det er ikke til at bære. Dér stjæler du deres tid fra dem som en gemen tyv. Du stjæler hele barndommen fra den seks-årige, der har kræft og sidder der med sin skaldepande og demonstrerer tragedien. Du stjæler livet fra den unge pige på 18 år, der dør i trafikken, fordi en eller anden idiot i sin bil syntes, det var mere vigtigt, at han kom frem, end at hun kom over gaden. Dér ligger tragedien..Om jeg er bange for døden. Det er jeg ikke. Der er ingen grund til at være bange for noget, man alligevel ikke kan forbedre.I øvrigt har jeg også humoristisk sans.Til den seneste begravelse bar vi kisten ud, tårerne trillede ned ad mine runde kinder.Jeg kiggede op på væggen, og der var et skilt, hvor der stod ' hjertestarter'. Så tænkte jeg, nå for fanden, skulle vi ikke lige prøve, der skulle bare løsnes fire umbracoskruer.« Han ryster på hovedet. »Den gik ikke, men humoren er til stede allevegne, og den må du se som en mulighed og en kammerat, hvorimod angsten og ensomhedsfølelsen er ondskabsfulde gæster, du bare må bede om at gå igen.«.»Jeg har tid til at bruge min hjerne til ikke at tænke andres tanker, jeg kan bare handle med Clausens tanker, der kommer en film ud i den anden ende.« »Der er mange ting, man bedst kan forklare ved hjælp af en engel og i anden sammenhæng ved hjælp af Djævlen. Det tør jeg godt, det er banalt, jeg er ikke bange for det banale, livet er banalt.«.
Monolog. »Jeg er rød ad helvede til, men der er ting, man ikke kan forklare, uden at vi dykker ned i kunstskattene, og dér er en allegori.« Erik Clausen har lavet en film om døden, som han ikke kan lade være med at grine ad.
Han har spillet med alle de store danske navne: Michael Falch, Anne Linnet, Hotel Hunger. Men midt i succesen mistede han sig selv, brændte ud og brød sammen.Nu fortæller han ærligt om sin selvdestruktive livsstil med alt for meget alkohol og sovepiller, og om hvordan det lykkedes ham at genfinde sig selv til sidst.' Hulen' kalder trommeslageren Kasper Foss sin lejlighed på Vesterbro i København. Persiennerne er rullet ned og lukker middagssolen ude, og et maleri er stillet op i en af stuens to vindueskarme for at skærme helt af. Naboen er begyndt at renovere sin lejlighed alt for tidligt om morgenen, så Kasper Foss er rykket ind i stuen for at få ro, forklarer han.På sofabordet fylder cigaretter og aske en lille porcelænskop med hank.Kasper Foss er hjemme. Først nu har han lært at sætte pris på det. At have en base. Et sted, hvor han kan slappe af og nyde roen. Om det er derfor, ved han egentlig ikke, men så snart han træder ind ad døren, stopper han nærmest fuldstændig med at stamme.Hans stammen var en af årsagerne til, at han som ung drømte om at blive til noget. Blive til en ' nogen' for at bevise sig selv. For at komme væk fra ydmygelserne i klasselokalerne, når han skulle læse op foran de andre i tysk, dansk og engelsk. Igen og igen.Allerede som tre-årig samlede han kaffedåser rundt om sig og begyndte at spille på dem med sin mors strikkepinde i hjemmet i Albertslund.Fra han var 15, kunne han leve af at være trommeslager. Så det gjorde han.Hotel Hunger, Michael Falch, Mike Tramp, Anne Linnet, Danser med Drenge, Moonjam, Linie 3, Søs Fenger. Han spillede med dem alle.Når han ikke spillede, festede han. I næsten tyve år spillede, festede og drak han uden at stoppe op og uden at mærke efter. Var det dét, han ville? I 2004 ramlede det hele. Han fik et nervesammenbrud og en depression.Nu har han udgivet bogen ' Permanent turbulens', hvor han ærligt fortæller om sit liv i musikbranchen.Med op-og nedture, alkohol og for mange sovepiller, hvordan han mistede sig selv i kaosset, og hvordan han efter sit sammenbrud blev nødt til at genopfinde sig selv - før han kunne finde hjem.' Jeg ville vise dem, at de tog fejl' Han fortæller, at noget af det, der har præget ham mest gennem livet, var ønsket om at vise de andre fra barndommen, at han faktisk godt kunne.»Jeg var virkelig ude at realisere mig selv. Den der stille, stammende dreng, som ikke havde nogen legekammerater - pludselig kørte det bare. Jeg fik succes, spillede med en masse kendte mennesker. Det var et trip. Jeg var pludselig noget. Jeg skulle vise dem, at de tog fejl. Det har præget mig meget. At jeg skulle bevise noget,« siger den nu 48-årige Kasper Foss.Derfor kørte han også bare på fra særligt 1986 til 2004. Men han begyndte at blive mere og mere sur og forvirret. Når han spillede med Danser med Drenge på Langelandsfestivalen for et kæmpe publikum og til en høj løn, kunne han være misundelig over, at han ikke i stedet stod og spillede sammen med Tim Christensen på den anden scene.Når han om morgenen vågnede med tømmermænd efter endnu en aften med for mange bajere og iklædte sig det lyse tøj til Danser med Drenge-koncerten først på dagen, for senere at tage det sorte tøj på til Mike Tramp-rockkoncerten om aftenen, begyndte han at føle sig en smule skizofren. Som om han ikke længere vidste, hvem han selv var. Eller hvad han egentlig ville rent musikalsk.»Det kom nok også lidt af den der trang til at bevise noget. For den ' fadede' jo ud med tiden. Jeg havde bevist det, jeg skulle bevise. Men jeg fortsatte bare med at have vildt travlt, for det var jo det, jeg kendte til. Men efterhånden blev det sværere og sværere, mens livet blev mere og mere forvirrende,« siger Kasper Foss og fortsætter: »Jeg var ikke i stand til selv at stoppe op. Jeg var nødt til at køre i grøften, før jeg kunne se i øjnene, at noget var galt, og at den periode i mit liv måske var slut.« For at dække over den manglende glæde på scenen, begyndte han at drikke mere og mere. For at sove tog han sovepiller. Mange.»For hvis man er skidefuld, så kan man godt finde den der 23-årige frem igen. Det gælder også, når man skal optræde. Det er for at holde ungdommen i gang. Jeg var meget energisk, når jeg optrådte i gamle dage. For at kunne blive ved med det hjalp det altså at gå lidt til whisky-flasken, inden man skulle på, fordi man så fik noget af ungdommen tilbage,« forklarer han.Jordforbindelsen forsvandtHelt galt gik det under hans sidste turné med Mike Tramp i 2004. Selv fortæller han, at han nok var blevet en smule uligevægtig og ' psykotisk'.I bogen skriver han blandt andet: ' Men jeg røg ind i en fatal psykisk tilstand, hvor al jordforbindelse gik tabt i en uhyggelig blanding af chok, alkoholpåvirkning og adrenalin. I de følgende timer brændte min hjerne decideret sammen og hensatte mig i en hallucinerende tilstand langt fra virkelighedens verden. Jeg mente på et tidspunkt i ramme alvor, at jeg blev holdt indespærret på mit Bed and Breakfast-værelse.' Glad, en tv-og radiostation for og med udviklingshæmmede.Han skulle undervise i musik, To gange i løbet af turnéen, der varede lidt mere end en måned, blev Kasper Foss fyret, for derefter at blive ansat igen. »Vi spillede hver aften, og jeg fik det mere og mere skidt. Det var tydeligt.Det var meget fysisk krævende rockkoncerter på tre timer, og der røg masser af redbull og vodka indenbords før, mens der bagefter var meet-and-greets med fansene, hvor der også blev drukket. Så var der sovepillerne for at kunne sove bagefter i bussen med alle de snorkende musikere omkring sig. Jeg mistede fuldstændig mig selv der. Jeg blev skør.Jeg havde fortsat alt for længe.«.' En kæmpe åbenbaring'En uge efter Tramp-turnéen skulle Kasper Foss på turné med Hotel Hunger, men bandmedlemmerne var bekymrede, for rygterne gik om ham. Han lovede, at han ikke ville drikke noget som helst.»Men jeg var så ude af balance, at da de andre morgenen efter den første koncert kom ned i receptionen på Royal i Aarhus, så fandt de mig med en guldbajer i hånden, og jeg havde ikke været i seng endnu,« siger Kasper Foss.Han blev fyret på stedet.I de næste mange år lavede han ikke noget udover at skrive nogle sange. Han tog i sommerhus og fandt ud af, at han kunne være alene.Bare være stille.»Det var en kæmpe åbenbaring, at jeg kunne nyde roen. Det kunne jeg ikke før. Jeg savnede ikke at spille, jeg savnede ikke publikum, jeg savnede ikke at blive bekræftet. Jeg savnede ikke noget som helst. Jeg nød bare, at der var stille.« Han siger, at det var nødvendigt, at han kom væk fra musik-boblen.»Jeg blev voksen i en tidlig alder, da jeg flyttede hjemmefra som 16-årig. Men dengang blev jeg måske lige så moden som en 20-årig. Så kom jeg ikke videre derfra. Billedet var frosset der. Jeg fik at vide af folk, jeg spillede med dengang, at jeg var moden og virkede ældre. Men der skete ikke mere. Så nu skulle jeg lære at være voksen,« fortæller Kasper Foss.Han tog kontakt til sin læge og fik antidepressiver og medicin, der fik ham til at svulme op »som en flodhest«. Men han var kun en enkelt gang forbi en psykiater for at snakke om stress og den depression, han ubevidst var faldet ned i.I stedet valgte han at bruge sine venner og familie, som han søgte råd hos. En af dem var sangeren Michael Falch, som næsten sideløbende havde været igennem det samme som Kasper Foss.»Han er en meget omsorgsfuld mand. Han kom og besøgte mig og holdt øje med mig, da han havde fået det bedre selv,« siger Kasper Foss og fortsætter: »Han var også bekymret. Han ringede til mine forældre, hvilket jeg ikke vidste, at han gjorde, og sagde til dem, at ' jeres søn er ved at dø af det her'. Så det var nok mere galt fat, end jeg var klar over. Det var svært at erkende det, og man kan ikke gøre noget ved det, før man erkender det.Det var ikke meningen, jeg ville destruere mig selv. Men det gjorde jeg.«.TV Glad blev redningenSelvom Kasper Foss ikke længere spillede musik eller var på turnéer, fortsatte han med at drikke. Lige indtil han en dag omkring 2006 ved en tilfældighed blev ansat på TV hvilket han havde sagt ja til, fordi han »var på røven«. Han havde brugt opsparingen, kassekreditten og sin dagpengeret.På den samme gang var en radiostation, hvor der blev lavet meget satire. Og de grinte meget. Skæbnen ville, at den mand, der styrede det, skulle ud at rejse i to måneder.»Så slog jeg til,« siger Kasper Foss.Hver morgen mødte han derfor ind klokken otte. »Jeg prøvede at møde op et par gange med tømmermænd, men det var de længste dage i mit liv. Hvis du ikke er oplagt, så er det et hårdt job.Så det blev min minnesota-kur på en eller anden måde. For det gik ikke at drikke. Det blev min redning at være fastholdt der i fem år.«.' Jeg er som født på ny'På TV Glad kunne han begynde at samle stykkerne, der var tilbage af ham. I en ny Kasper.Efter at have holdt en længere pause fra musikken, genfandt han den for nogle år siden. Han fandt sammen med den pige, han havde fået sit første kys med som 13-årig - Nadia Stein, som siden blev forsanger i News - og begyndte at spille musik sammen med hendes band og andre kopiband.»Jeg elsker at stå på scenen nu. Jeg er som født på ny. Jeg er ikke nervøs mere. Det var også noget af det, der fik mig ud over kanten dengang.En stigende præstationsangst, som gjorde, at det ikke var sjovt længere.Jeg var ikke til stede i nuet. Jeg var meget opsat på, at det hele skulle være så og så godt, så jeg kunne få den næste tour. Nu opfatter jeg mig som amatørmusiker, og det giver mig en frihed til bare at nyde det,« siger Kasper Foss.»Jeg er blevet klar over, at det ikke er vigtigt for mig at bevise noget eller få opmærksomhed. Det er ikke min identitet mere.«.mama@bt.dk '' Den der stille, stammende dreng, som ikke havde nogen legekammerater - pludselig kørte det bare. Jeg fik succes, spillede med en masse kendte Kasper Foss, musiker '' Michael Falch ringede til mine forældre, hvilket jeg ikke vidste, at han gjorde, og sagde til dem, at ' jeres søn er ved at dø af det her' Kasper Foss, musiker.Fakta: BLÅ BOGKasper Foss er 48 år og bor på Vesterbro i København. Han er kæreste med Nadia Stein, forsanger i News.Han begyndte at kunne leve af at være trommeslager som 15-årig. Som 16-årig flyttede han hjemmefra og levede af musikken.Han har blandt andet spillet med navne som Hotel Hunger, Michael Falch, Mike Tramp, Anne Linnet, Danser med Drenge, Moonjam, Søs Fenger, Love Shop, Ivan Pedersen, Tommy Seebach, Cæcilie Nordby, Sascha Dupont og Linie 3. Han har nu udgivet bogen ' Permanent turbulens' om sine år i musikbranchen, der førte til succes - men også til et nervesammenbrud og en tabt identitet.
INTERVIEW Som barn blev Kasper Foss mobbet. Som voksen gik han på scenen med de største navne i dansk musik. Men han mistede sig selv i jagten på succes.
For Pia Storm var det en åbenbaring, da hun for ti år siden prøvede en rød vintagekjole fra 1950erne.Før den havde hun følt sig stor og klodset med alt for tykke lår i jeans. I kjolen så man ikke lårene, men den smalle talje. Hun følte sig smuk.Og den kjole, der stadig hænger i hendes garderobe i lejligheden på Vesterbro, som hun deler med sin mand og sin knap to år gamle søn, blev begyndelsen til en 150 kjoler stor samling og en passion for vintagetøj, som hun nu ikke bare går i, men som også er blevet hendes arbejdsliv. Hun skriver om vintage på sin blog stormsmagasin.dk og i sin nye guidebog »Vintage - sådan får du modehistorie, magi og mening i din garderobe«, og hun arrangerer messen Vintage i Vega, som finder sted i dag, hvor handlende sælger vintagetøj. For hun vil gerne vise, hvor fantastisk vintagetøj er, og for at overbevise alle om det har hun fundet fem kjoler i sin garderobe, som illustrerer, hvorfor vintagetøj er fantastisk - og faktisk ikke umuligt at finde, selv om noget er sværere end andet.3. »Det er feminint og farvestrålende«Hvilken kjole: Blomstret silkekjole, 1950erne, købt i en nu lukket butik på Vesterbrogade, ca. 500 kr.»Indtil jeg købte min første vintagekjole for ti år siden, tænkte jeg altid på mig selv som lidt stor i det, fordi jeg har brede hofter. Men da jeg fandt den første kjole, som passede mig perfekt, gik det op for mig, at jeg har en smal talje. Nu ser jeg den i stedet for de brede hofter. Meget vintagetøj er meget mere feminint og farverigt end moderne tøj, og det fremhæver kroppen på en anden måde. En af de sjove ting er også at opdage, at moden og kropsidealet har skiftet. I 1950erne skal man have en smal talje. I 1960erne skal man have smalle hofter.Det er ikke objektivt, hvad der er en smuk krop, det er noget, vi bestemmer os for. Vintagetøj giver en mulighed for at gå i det tøj, der klæder en. Jeg har tøj, jeg har købt for ti år siden, som jeg stadig går med, for vintagetøj er ikke mode, så det bliver aldrig umoderne.« Hvor svært er det at finde: Let »En af de allerbedste ting ved vintage er, at der er så meget tøj i farver, hvor meget moderne skandinavisk tøj har en helt anden farveskala. Man kan få blomster, man kan få silke og feminine snit, når man køber vintage. Det er der meget af.«.4. »Det er billigt«Hvilken kjole: Festkjole fra mærket Emma Domb, købt i USA, ca. 1.200 kr.»Det er usædvanligt for mig at have en sort kjole, jeg kan godt lide farver, men jeg købte den alligevel på min bryllupsrejse, fordi den var så fantastisk med sine detaljer, pailletter og tyl. Festtøj er især nemt at finde i USA, fordi de ikke var så hårdt ramt af materialemangel under og efter krigen, som Europa var. Hollywood havde sin storhedstid, så der blev lavet mange kjoler, der minder om kjolerne fra filmene. Man kan sagtens finde festkjoler i Danmark og Europa, men de vil ofte komme fra Paris eller USA, og de amerikanske kjoler er dyrere i Danmark end derovre.Den her ville måske koste 3.000 kr. i Danmark, men det er stadig billigt i forhold til, hvad en festkjole koster. På samme måde er brudekjoler meget billigere, hvis man køber dem vintage og bruger lidt på at få dem rettet til. Man skal bare slå til, når man ser dem og ikke en måned, før man skal til fest.« Hvor svært er det at finde: Let »Festtøj er ikke svært at finde, fordi det ikke blev slidt så meget som hverdagstøjet. Man brugte det færre gange, så det er bevaret. Kjolerne er også lavet i en kvalitet, så man kunne have dem på mange gange. I 1950erne købte man ikke en kjole for at have den på én gang, som vi kan finde på i dag.«.5. »Det kan sagtens bruges til hverdag«Hvilken kjole: Kjole, købt i FN92 i Indre København, ca.500 kr.»Jeg bruger mine kjoler til hverdag, også de farvestrålende, men man kan godt finde tøj, der er lidt mere hverdagsagtigt.Den her kjole havde jeg på, da jeg var til jobsamtale. Så opdagede de først farverne bagefter. Jeg har ikke så mange diskrete kjoler, for jeg er meget glad for farver, jeg kigger f. eks. aldrig på de sorte kjoler i en forretning, men det findes derude. En af de sjove ting ved vintagetøj er, at man skal opføre sig anderledes, når man har det på, fordi det sidder anderledes, og der er ingen stretch i.Det er lavet til det liv, kvinder levede dengang, så man skal nogle gange sidde lidt anderledes i det, og man kan ikke stå med armene over hovedet og huje.« Hvor svært er det at finde: Virkelig svært »Hverdagstøj er det sværeste at finde, fordi det blev brugt meget mere end festtøjet og derfor er blevet slidt op. Der er mange flere festkjoler og fine hatte end hverdagskjoler og almindelige hatte. Jo ældre det bliver, jo sværere bliver det at finde. Hverdagstøj fra 1930erne er der virkelig ikke meget tilbage af.«.»Det er lavet til det liv, kvinder levede dengang«.Fakta: SÅDAN BLIVER DU HENDE, DER GØR DE GODE GENBRUGSKUPVintage er billigt og bæredygtigt. Men også ekstremt uoverskueligt at købe for nybegynderen. Pia Storm giver dig her sine allerbedste fif til at blive en vintagehaj.FØR DU GÅR UDKig på dig selv i spejlet. Hvordan ser din krop egentlig ud? Har du smalle hofter og lange ben? Tillykke, du passer smukt i 1960er kjolerne. Har du smal talje og brede hofter, hurra, du er mere en 1950er-type.Mål dig selv. Hofte, talje, bryst. På den måde kan du måle tøjet, når du står i butikken og få en fornemmelse af, om du kan passe det, så du ikke behøver at prøve alt.Indstil dig på, at du skal på skattejagt, ikke på indkøb.Læg en strategi. De fleste butikker har opdelt tøjet i kategorier. Udvælg et par stykker, du vil gennemgå, f. eks.festkjoler og 1950er-kjoler. Man bliver bims, hvis man skal se hele butikken igennem.I vintagebutikker, hvor tøjet er sorteret og udvalgt, er der størst chance for at gøre et fund. I secondhand-butikker er der længere mellem snapsene.Men snapsene kan være større.Overvej hvilket område, butikken ligger i, især i provinsen. Jo mere velhavende et område er, jo finere ting er der formentlig blevet indleveret.NÅR DU STÅR I BUTIKKENFor nybegyndere i vintageland, kan det være en god idé at begynde med overtøj. Det er nemt at finde, det er nemt at prøve, når man står i en butik, og det passer flere, fordi det ikke sidder helt stramt, som f. eks. kjoler gør.Frakker er også en god idé, fordi vintageovertøj typisk er lavet i en virkelig god kvalitet, som man ikke kan få længere. Du får meget for dine penge.Eller køb accessories og brug dem sammen med din øvrige garderobe.Køb en lædertaske, et silketørklæde eller nogle festlige smykker og brug dem til hverdag.Køb når du finder noget, der er godt, og som du kan passe. De gode ting forsvinder hurtigt, og man kan ikke satse på, at man kan finde en festkjole ugen før, man skal til fest.Køb kun ting, som du umiddelbart har lyst til at tage på.Vintagetøj er aldrig perfekt, men køb ikke med store pletter (der er formentlig nogen, der før dig har forsøgt at fjerne dem), eller hvis det lugter for surt og gammelt. Det ender på bøjlen, ikke på kroppen.Når man køber vintagekjoler er det vigtigste, at brystpunktet passer - hvilket populært sagt betyder, at det sted i kjolen, hvor der er mest plads til bryster, skal dine bryster også sidde. Mange 1950er kjoler er lavet til torpedobryster, der var spidse, og som sad meget højt.Prøv ALT, før du køber det. Alt.Tjek standen. Er der huller og pletter.Er det gået i syningerne? Overvej, om du nemt kan reparere, eller om det er et stort projekt (for det får du næppe udført).NÅR DU KOMMER HJEMVask slider på dit tøj. Vask så lidt som muligt.Brug en underkjole under dine kjoler.Luft dem udendørs.Hvis du bruger et renseri, så vær sikker på, at renseriet har ekspertise i vintagetøj. Spørg dem. Gamle materialer opfører sig anderledes end moderne.Du kan ofte - men det er på eget ansvar - vaske dit tøj. Afhængigt af, hvor skrøbeligt det er, kan du vaske det i hånden med et vaskemiddel til sarte tekstiler eller på et program i vaskemaskinen beregnet til sartere materialer.Planlæg næste indkøbstur. Jo oftere du besøger butikkerne, jo større er chancen for et fund.Lyst til at købe vintagetøj? Så holder Pia Storm i dag, 26. marts, messen »København Vintage 2017« i VEGA på Vesterbro, hvor en række udstillere kommer og sælger tøj og tilbehør fra perioden 1920-1970. Det koster 60 kroner at komme ind. Billetter kan købes i døren, kl. 11-18.
Der er mindst fem gode grunde til at gå i vintagetøj. Forfatter til en ny vintageguide, Pia Storm, giver tips og viser eksempler fra sin egen garderobe.
Der er sket meget, siden han midt i 00erne begyndte med at eksperimentere med ølbrygning i køkkenet i sin lejlighed på Vesterbro i København. Mikkel Borg Bjergsø, manden bag det fremadstormende bryggeri og ølmærke Mikkeller, driver i dag en virksomhed, der omsætter for omkring en kvart milliard kroner og bliver hyldet verden over for sine øl. Sidste år blev han tilmed kåret som Årets Ejerleder af PwC.Nu har Mikkel Borg Bjergsø, der for to måneder siden blev kåret til årets ejerleder af PwC, lagt en plan for Mikkeller, som skal øge omsætningen markant i de kommende par år, og som ud over at indtage nye storbyer rundt om i verden indeholder et nyt tøjmærke og produktion af chokolade.»Vi er i gang med at lave vores eget tøjmærke, som hedder Final Gravity. Vi sælger utroligt mange t-shirts og sweatshirts med Mikkeller-navnet påtrykt, og vi sælger også meget løbetøj til løbere i vores løbeklub, så vi kan lige så godt lave vores eget tøjmærke,« siger Mikkel Borg Bjergsø.Løbeklubben Mikkeller Running Club (MRC) har på rekordtid udviklet sig til at være en af verdens største løbeklubber med omkring 10.000 medlemmer globalt.»Der er en stor kundegruppe til løbetøjet, der er givet på forhånd. Der er allerede 10.000, der løber rundt i MRC, og mon ikke de fleste af dem vil købe noget af deres løbetøj hos os også,« siger Mikkel Borg Bjergsø og tilføjer, at det også er planen at sælge løbetøjet uden Mikkeller-tryk i sportsbutikker.Chokolade på bønner fra Costa RicaSamtidig med tøjmærket har ølmanden et nyt chokolademærke i støbeskeen. Han har netop lejet et lokale i Kødbyen i København, der ligger lige ved siden af Mikkellers ølrestaurant Warpigs.»Vi er på vej med vores egen chokolade, som kommer til at hedde Bean Geek, hvor vi selv arbejder med kakaobønnerne fra bunden. En gut, der hedder Mads Stigborg, kontaktede mig for halvandet år siden. Han bor på en ø i Spanien og havde på en eller anden måde fået kontakt til en kakao-farmer i Costa Rica, som havde de bedste kakaobønner, og så skrev han til mig, om jeg ikke ville være med,« siger Mikkel Borg Bjergsø og fortsætter: »Han havde aldrig lavet chokolade, så jeg sagde bare »fint, så må du lære at lave chokolade og komme og præsentere det«. Så kom han pludselig op til Danmark en dag, og så var det bare det vildeste chokolade, jeg nogensinde havde smagt. Det havde noget helt særligt, jeg ikke havde smagt før i chokolade, så nu går vi i gang med at producere chokolade,« siger Mikkel Borg Bjergsø.Tænker du nogensinde på, hvor meget Mikkeller-brandet kan bære, og hvor meget du kan sprede dig over? »Hvis man laver det ordentligt, er der ikke nogen grænser, tror jeg. Det er noget, jeg altid får at vide: At det er farligt at sprede sig for meget ind i andre områder. Men vi er bare sådan en slags firma, der godt kan lide at prøve forskellige ting af. Vi har en kundegruppe, som nærmest er en fangruppe, og som er meget dedikerede til vores brand. Så længe vi ikke laver noget lort, tror jeg godt, vi kan brede os,« siger Mikkel Borg Bjergsø.Han mener ikke, at der er noget mærkeligt i, at Mikkeller-brandet både rummer øl, løbetøj og chokolade.»Vi har jo løbeklubben i forvejen, og genØliværksætteren nem alle vores restauranter og barer har vi en stor distributionskanal til chokolade,« siger Bjergsø.Skal brygge øl på baseball-stadionDerudover er Mikkeller på vej med flere nye barer og restauranter i storbyer verden over.Det sker, efter at ølvirksomheden sidste år åbnede i Los Angeles, Berlin, Bangkok, Bukarest og Torshavn samt to nye restauranter i København.Om et par måneder åbner Mikkeller en stor brygpub i New York. Den er lige nu ved at blive indrettet på det ikoniske stadion Citi Field, som er baseball-holdet New York Mets' hjemme bane.»Det bliver en stor brygpub, hvor vi skal brygge vores eget øl. Vi laver den sammen med Wilpon-familien, som også er hovedaktionær i The Mets. Det er en ret vild mulighed, vi har fået,« siger Mikkel Borg Bjergsø.Brygpubben får bryggerikapacitet på 1-1,5 mio. liter øl om året. Det er Mikkellers andet bryggeri i USA. I 2016 åbnedes et i San Diego på Vestkysten.Ud over New York har Mikkeller kig på flere storbyer.»Vi åbner også i Warzawa inden for kort tid.Så er vi i gang med London, og vi kigger på både Oslo og Paris. Vi er også lige begyndt at brygge øl i Cape Town i Sydafrika. På sigt skal vi måske også have en bar dernede, men det er ikke konkret endnu,« siger Mikkel Borg Bjergsø.To gange tidligere har han været nødt til at lukke barer igen. Det er tidligere sket i Tokyo og Stockholm efter uenighed med lokale partnere.I begge storbyer åbnede Mikkel Borg Bjergsø nye barer i 2017.jkon@berlingske.dk Fakta: BRYGGERI MikkellerUdspringer af det danske mikrobryg-boom i midten af 00erne. Stiftet af Mikkel Borg Bjergsø og vennen Kristian Keller i 2006.Kort efter blev Kristian Keller købt ud, og Mikkeller ejes i dag af Mikkel Borg Bjergsø, som hovedaktionær. I 2016 kom den amerikanske kapitalfond Orkila Capital ind og ejer i dag 20 pct. af aktierne.Var fra begyndelsen udelukkende et såkaldt fantombryggeri, der lejede sig ind på andre bryggerier for at få bryggerikapacitet. Har i dag sit eget bryggeri i San Diego i USA.Består af bryggeriet Mikkeller samt i alt 33 barer og restauranter i bl. a. Bangkok, Barcelona, Reykjavik, San Francisco, Seoul, Århus, København, Los Angeles, Singapore, Stockholm, Berlin, Taipei, Tokyo og Singapore.Initiativtager til den internationale ølfestival Copenhagen Beer Celebration, og til musikfestivalen Haven, der blev afviklet i København for første gang i 2017. Har også en ølfestival på vej i Tokyo i år. barer, restauranter og tasting-rooms er nu etableret under Mikkeller-brandet.
Øliværksætteren Mikkel Borg Bjergsø, der står bag brygg eriet Mikkeller, har lagt en vækstplan for 2018, der involverer både et nyt tøjmærke og produktion af chokolade. Og så er han to måneder fra at åbne ny brygpub i ikonisk New York-bygning.
Drømmer man om et kontor indrettet af selveste Martin Nyrop, arkitekten bag Københavns Rådhus, så er chancen der nu. Efter mange års tøven sætter Københavns Kommune nemlig i den kommende tid et stort antal kontormøbler - reoler, skabe, skriveborde og stole - som Martin Nyrop i begyndelsen af 1900-tallet designede til det nyopførte rådhus, til salg hos auktionshuset Lauritz.com.Salget af de historiske møbler har vakt harme blandt fagfolk, der umiddelbart anser salget af de historiske møbler som et overgreb på væsentlig dansk kulturarv.»Havde det været enhver anden bygning, var der større elastik for at diskutere rimeligheden i det. Men vi taler for det første om en fredet bygning, for det andet om et hovedværk af en af periodens fremmeste arkitekter,« siger Kasper Lægring, arkitekt og ekstern lektor ved Københavns Universitet.»Når talen falder på Europas arkitekturhistorie, er der kun en håndfuld danske bygninger, der nævnes hver gang, og én af dem er Nyrops rådhus. Det er virkelig den ypperligste kulturarv, vi taler om. Det er ikke hverdagsarkitektur.« Det er Kristoffer Sahlholdt, omviser og rådhusbetjent på Københavns Rådhus, der har ansvaret for forvaltningen af Nyrops rådhusinventar.Og han er godt klar over, at det er en følsom sag. »Jeg ved godt, at folk tænker, at nu sælger de ud af Københavns historie, men faktisk gør vi lige omvendt. Vi sikrer, at vi kan bevare både Københavns og Nyrops historie,« siger han og forklarer: »Disse kontormøbler blev produceret i stort tal fra 1903 og helt frem til 1960erne, ikke bare til selve rådhuset, men også til de kommunale forvaltninger, socialcentre, bydelsråd og så videre, der skød op over hele byen. I takt med at man har fornyet indretningen, er de endt på fire kæmpestore lagre, hvor de har stået i årevis, uden at nogen har turdet røre dem, netop fordi de var Nyrop-møbler. Vi taler om mange hundrede møbler stuvet så tæt, at det har været umuligt at få overblik over, hvad der egentlig var. Nu er vi gået i gang med at rydde op i de lagre, så vi kan se, hvad der er værdifuldt og skal bevares.« Ifølge Kristoffer Sahlholdt er Nyrops rådhusmøbler delt op i tre kategorier: A, B og C, hvor A er helt almindelige kontormøbler i fyrretræ, B er finere møbler, for eksempel borgmesterskriveborde i mahogni, og C er det helt unikke inventar, der kun findes i rådhusets repræsentative lokaler.»Det er kun A-møblerne, vi nu sælger ud af.Og vi sælger langtfra det hele, men beholder de mest velebevarede møbler selv, så der rent faktisk er en samling tilbage, der svarer til, hvad der er nødvendigt for at bevare kulturarven for fremtiden,« siger han. »Så har vi også noget, vi kan sætte ud i kontorerne igen, hvis man vil have den gamle stemning tilbage.« I dag er det meste inventar på rådhusets mange kontorer skiftet ud med moderne kontormøbler.Men to kontorer er stadig indrette nøjagtig som på Nyrops tid. Og tager man en rundtur til de andre kontorer, kan man stadig spotte en hel del Nyrop-ting. Især er de gamle stumtjenere i høj kurs, fortæller Kristoffer Sahlholdt.For Kasper Lægring er det først og fremmest afgørende, at man bevarer »en solid reserve« for det tilfælde, at ting går i stykker eller går tabt ved for eksempel brand.»Jeg kan godt anerkende, at hvis der er tale om flere hundrede stykker inventar, kan det give mening at sælge det mest ramponerede,« siger han. »Men jeg synes stadig, det er vigtigt at have en reserve stående på et eksternt lager.Mange af de ældre møbler, der overlevede Christiansborg slotsbrand, gjorde det kun, fordi de ikke stod på slottet. Det historiske perspektiv viser, at sådan en reserve kan være guld værd.« Christian Holmsted, udstillings-og samlingschef på Designmuseum Danmark, har også undret sig over, at rådhuset nu sælger ud af Nyrop-inventaret, men har forståelse for, at man sælger noget af det, der er til overs.»Det er klart, at man ikke kan drive en moderne arbejdsplads udelukkende med gamle kontormøbler,« siger han. »Det vigtige er, at man sørger for at bevare tilstrækkeligt mange møbler til at fylde et vist antal rum, så vi stadig kan se, hvordan Nyrop har tegnet det,« siger han. »Københavns Rådhus er jo lavet som et gesamtkunstwerk og er et af de få af den art, vi har bevaret i Danmark. Derfor er det vigtigt, at man stadig kan få indtryk af den helhed.« Designmuseum Danmark har allerede en del inventar fra Københavns Rådhus.»Men jeg vil da lige tjekke, om der er noget af det, der nu sælges fra, som vi også bør have i samlingen,« siger Christian Holmsted.tmp@berlingske.dk Fakta: Arkitekten og hans rådhusMartin Nyrop, 1849-1921 Præstesøn fra Ringkøbing Svendebrev som tømrer 1869 Uddannet arkitekt fra Kunstakademiet 1876 1906: Professor i bygningskunst ved Kunstakademiets Arkitektskole 1908-18: Direktør/ vicedirektør for Kunstakademiet.Har blandt meget andet tegnet Østre Gasværk, Eliaskirken på Vesterbro, Bispebjerg Hospital og Københavns Rådhus.Tildelt Grand Prix på Verdensudstillingen i Paris 1900, medlem af Det svenske Kunstakademi 1901 og korresponderende medlem af The Royal Institute of British Architects 1906.Æresmedlem af Akademisk Arkitektforening 1913.Københavns Rådhus I 1890 vandt Martin Nyrop Københavns Kommunes konkurrence om et nyt rådhus til afløsning af det gamle på Nytorv.Byggeriet stod på i 12 år og det 7.000 kvm store rådhus blev indviet i 1905.Byggeriet var budgetteret til fem mio. kroner, men endte mellem at koste tæt på syv mio. kroner.Martin Nyrop tegnede ikke bare bygningen, men designede også alt inventar - lige fra møbler til vægdekorationer, dørgreb og helt ned til knapperne i rådhuspersonalets uniformer.
Er det overgreb på kulturarven eller rettidig omhu, når Københavns Kommune nu sætter et stort antal af Martin Nyrops originale rådhusmøbler under hammeren? Meningerne er delte.
KL. 9.00 LIGGER JEG I SENGEN og glor ud af vinduet på det kæmpe træ, som står udenfor. 
Skuespiller Morten Hee Andersen, som er aktuel i DR-serien " Herrens Veje", elsker uplanlagte søndage med sort-hvid-filmklassikere, backgammon og filosofiske snakke. 
Jeg var i teatret i onsdags for at se Shakespeare på Det Kongelige Teater. »Othello« handler om jalousi, og hvad den kan drive mennesker ud i.Efter pausen satte et ungt par sig på nogle tomme sæder på rækken foran os, Det skulle de ikke have gjort, for det bragte en ældre herre helt op i det røde felt. For de pladser havde de jo ikke købt billet til. Først ignorerede de ham, så svarede de ham igen, men han blev ved. Og til sidst gik de.Om det var Shakespeare-temaet, der overmandede teatergængeren - en akut misundelse over, at de unge forsøgte at tiltuske sig en bedre plads - eller han bare havde en dårlig dag, er svært at sige. Men hans rethaveriske vrede er at genfinde i mange ender af det ondt-i-røven-samfund, som især det rige København er ved at udvikle sig til. Engang hed det: Ryk en balle, så der er plads til alle. Nu hedder det: Skrid, din fattigrøv, ingen har inviteret dig.Det er den samme mangel på overskud og fællesskab, der betyder, at naboer klager over at bo ved siden af institutioner for psykisk handicappede og stofmisbrugere.Og det er den, der manifesterer sig, når venstrefløjen ikke vil bygge 2.500 boliger på et meget lille hjørne af Amager Fælled. Gu' vil vi ej rykke en balle. Det er jo lige midt i min fortryllende løberute og hvad med udsigten? Ingen skal forhindre mig i at kunne bo midt i storbyen og den vilde natur på samme tid. Ahhh.Og det er samme storby-egoisme, der viser sig, når Enhedslistens Morten Kabell gør alt, hvad han kan for at genere de fortravlede bilister, der forsøger at komme på arbejde inde i København på en tidsmæssig forsvarlig måde.Derfor kører de i deres bil ind til en togstation i København, parkerer i en af sidegaderne og tager S-tog eller Metro resten af vejen. Men næh nej, det skal de ikke bryde sig om. Derfor vil Kabell - bakket op af de københavnske villaejere, som ikke bryder sig om synet af fremmede biler på deres vej i dagtimerne - udvide betalingszonerne for parkering længere og længere ud i periferien af København. Skrid, din fattigrøv, ingen har inviteret dig og dit usle køretøj.Vindebroen er slået opMåske er det priserne. Når man nu endelig har fået slået slæberne ind på det dyre københavnske boligmarked, og sidder der i sin store lejlighed og betragter den voksende friværdi, hvorfor skulle man så lukke flere ind? Flere nye boliger vil kun få priserne til at falde, trængslen til at stige og cafe-bordet i Solen henne om hjørnet til måske at være optaget. Hvad skal de her? Vi havde det lige så hyggeligt.De københavnske grønne partiers drøm om København handler om en storby, som er endnu mere eksklusiv, en by med flere bilfri områder, oprindelig natur, løbestier, et mangfoldigt dyreliv og bæredygtige grønne områder. En by, hvor der ikke bygges højere end 4. sal, og hvor slagteren og grønthandleren er så hvinende økologiske i alt, hvad de gør, at man skal være ansat i den kreative branche for at følge med priserne.At København, som ventes at vokse med 100.000 indbyggere over de næste ti år, skal være et sted med plads til flere, er næppe en del af drømmen. Det grønne København, som står til at vinde flertal ved valget, har slået vindebroen op, mineret voldene og stukket en kæp i hjulet, først for 1.500 billige boliger på Kløvermarken på Amager - det er jo der, vi træner langskud om søndagen - og senest for et helt nyt kvarter på Amager Fælled. Frøerne, du ved.Da boligminister Ole Birk Olesen for nylig i et interview opfordrede københavnerne til at rykke en balle og sagde, at man bør bygge tættere i København og med flere højhuse for at få udbuddet af boliger op og priserne ned, så flere - også sygeplejersker og politibetjente - har råd til at bo i København, fik han at vide, at han ikke ved, hvad han taler om. Venstrefløjen i København himlede med øjnene og fik hjælp fra en lidt uventet kant.Dansk Folkepartis Kristian Thulesen Dahl mener nemlig heller ikke, at der skal bo flere i København. Ambitionen må være, at flere bor i provinsen, mener DF-formanden.»Det er uhensigtsmæssigt, at stadigt flere bor på et ganske lille areal,« skrev han i sit ugebrev, som i stedet opfordrede til en vision som går imod urbaniseringen. Der er miljømæssige og trafikale udfordringer, når så mange bor på ét sted, skrev Thulesen Dahl som et ekko af den grønne københavnske venstrefløj.Den rødgrønne adelige klasseAt den veluddannede klasse længe har fortrængt de gamle arbejdere og dem, der er sat uden for - de langtidsarbejdsløse, junkierne, spritterne og de psykisk syge - fra Vesterbro og de øvrige brokvarterer, er ikke noget nyt. Det nye er, at den ekskluderende klasse har fået så magtfulde repræsentanter.Når Niko Grünfeld, spidskandidat for Alternativet i København, som står til at få omkring ti procent af stemmerne ved kommunalvalget, vil have kødfri og bilfri dage, vegetariske maddage på offentlige arbejdspladser, og på sin hjemmeside siger, at København skal udvikle en ambitiøs plan for biodiversitet i byen og skabe flere vilde grønne byrum, så taler han lige ned i underlivet på alle dem med den gode friværdi og en plads i Solen foran cafeen.Den samme feelgood stemning breder sig, når SFs spidskandidat Sisse Marie Welling kæmper for at få dieselbilerne ud af byen, flere stressklinikker og miljømærket legetøj i kommunens institutioner. Det giver krydser på stemmesedlen fra dem, som Liberal Alliances spidskandidat, Alex Vanopslagh, for nylig i Weekendavisen kaldte »den rødgrønne adelige klasse.« Bent Winther er samfundsredaktør på Berlingske.Det grønne København, som står til at vinde flertal ved valget, har slået vindebroen op, mineret voldene og stukket en kæp i hjulet, først for 1.500 billige boliger på Kløvermarken på Amager og senest for et helt nyt kvarter på Amager Fælled.Frøerne, du ved.
Ugens debat.
Da Bent Jensen udgav sin bog om stalinismens fascination i 1984, faldt den som en bombe i store dele af det politiske og kulturelle Danmark. Jensens greb var enkelt, nærmest simpelt, men effektivt: Han citerede, hvad fremtrædende danskere havde sagt og skrevet om Stalin og Sovjetunionen.Der var mange, der ikke brød sig om at blive mindet om, hvad de havde sagt. Carl Madsen er en af de hyppigst citerede i bogen. Madsen, der levede i årene 1903 til 1978, var jurist og medlem af Danmarks Kommunistiske Parti (DKP) fra 1928, til han blev ekskluderet i 1975, få år før sin død. Noget af det interessante ved ham er, at han livet igennem stod ved sin stalinisme.Det gjaldt langtfra alle kommunister, især ikke dem, der siden gik over til SF. Madsen havde været død i seks år, da Jensens bog udkom, så hvad han havde at sige i den anledning, ved vi ikke. Det havde antagelig været både spydigt og intelligent.I overført betydning er fascinationen af stalinismen fortsat. Der er i de seneste år udkommet den ene biografiefter den anden om fremtrædende og mindre fremtrædende kommunister som Hans Scherfig, Mogens Fog, Otto Melchior, Børge Houmann, Børge Thing, Aksel Larsen, Arne Munch-Petersen og flere andre.Andre partier nyder ikke nær samme opmærksomhed blandt historikere. Mange helt centrale skikkelser i det 20. århundredes historie, herunder flere statsministre, mangler stadig at blive biograferet.De sidste 25 år af sit liv boede Carl Madsen uden for Lejre på Sjælland, blot et par kilometer fra den radikale Jørgen Jørgensen (ikke at forveksle med Madsens partifælle af samme navn, der var professor i filosofi), hvis reelle politiske indflydelse var væsentlig større end Carl Madsens. Hans biografimangler også at blive skrevet.Fascinationen af stalinismen i dag består i en grundlæggende undren over, hvordan disse typisk begavede, selskabelige, samvittighedsfulde og veluddannede mennesker dog kunne støtte et system, der var så brutalt og umenneskeligt? Hvorfor er intelligens intet værn imod totalitarisme? Det lykkedes DKP at rekruttere folk, der evnede at skabe sig en position i efterkrigstidens Danmark.Dermed fik partiet - i modsætning til nazisterne - en platform at stå på. Man lyttede, når Mogens Fog, Carl Madsen eller Hans Scherfig talte, ikke fordi man var enig, men fordi de ofte havde noget at sige, som ikke kunne ignoreres.Det gælder også Chris Holmsted Larsens greb om stoffet, udtrykt i titlens tilnærmede paradoks, selvom det nok er at gå for vidt at betegne Carl Madsen som " folkekær", stridbar, som han var. Han var jo heller ikke ligefrem nogen Poul Reichhardt.Han var med sine egne ord pykniker, en tætbygget, " temmelig skaldet grimrian".Folk af hans slags havde " intet dybere følelsesliv" og var " sentimentale med hang til spiritus. Vinstuefolkets rekrutteringsbasis".I formuleringerne ser man den selvironi, der var et forsonende træk ved ham.Alkoholisk var han ganske rigtig. Han mødte sin betonblok, da han den 1. november 1946 på Vesterbro i København blev stoppet af politiet under mistanke for spirituskørsel.Det var på et tidspunkt, da han stod på højden af sin indflydelse. Han var blevet interneret i 1941 som kommunist. Han undveg i 1943 og blev en central skikkelse i Frihedsrådet, og ved befrielsen var kommunisterne uomgængelige, da væsentlige poster skulle besættes, fordi kommunisterne havde bidraget væsentligt til den aktive modstand mod besættelsesmagten.Madsen blev ekstraordinær statsadvokat med ansvar for sager om forræderi og landsskadelig virksomhed. Hans job var at gå efter værnemagerne.Han kunne dårligt sige nej til denne ære, men på den anden side var det klart, at hans kontor var overbebyrdet. Han viste sig imidlertid som en god leder og en umådelig arbejdskraft.Måske kom det bag på dem, der gerne så, at han fejlede. Problemet var, at hvis værnemagerne blev dømt, faldt det tilbage på de politikere, der implicit eller eksplicit havde godkendt danske virksomheders leverancer til værnemagten. Så meget desto mere belejlig viste spritdommen sig at være for dem, der ville Madsen og hans opdrag til livs. Madsen selv mente, at hans fald ikke var et tilfælde.Carl Madsen var umenneskelig i sin kamp i den forstand, at alt, hvad han gjorde, var underordnet Sagen. Hans børn karakteriserer ham nådesløst som uegnet til at udfylde rollen som far. I sit virke som forsvarsadvokat anvendte han retssagerne som en anledning til at kæmpe kampen mod Systemet. Han omfattede også domstolene selv med den foragt, som de fortjente, som Dan Turèll senere skrev. Klienter, familie, venskaber blev alle gjort til midler i en højere sags tjeneste.Selv hans velkendte charme og hjælpsomhed har man indtryk af var kalkuleret eller dikteret af ideologien. Kun i sprækker af denne biografianer man den spontane menneskelighed.Chris Holmsted Larsen har begået en reflekteret, velskrevet og veldokumenteret biografiom en fundamentalt interessant skikkelse. Bemærkelsesværdig er den omhyggelige dokumentation af, hvor villigt, nærmest servilt, Carl Madsen tjente og repræsenterede flere østbloklandes synspunkter og interesser i Danmark. Det er " gefundenes Fressen" for dem, hvis sag er antikommunisme.I slutningen af 1960' erne skete der en forskydning, der betød, at Madsen ikke længere kunne forblive loyal mod DKP's partilinje. Men han havde stadig en sag. Den var nu blot et historisk opgør med de uretfærdigheder, som han mente var overgået kommunisterne under krigen.Carl Madsen var blevet selvbiografisk optaget. Det passede ikke ind i strategien anlagt af DKP, som altid har haftet instrumentelt forhold til historien.DKP var nu mere imødekommende over for parlamentarismen, og partiet var derfor også mere påvirket af en dansk tilpasning til den vesttyske forbundskansler Willy Brandts anerkendelse af DDR. Madsen stod som vanligt på sit, og det kom til et brud. Han blev ekskluderet.Larsens beskrivelse af, hvordan Madsens ægteskab med en kvinde, der forblev medlem af partiet, i den anledning ikke brast, er underspillet bevægende. I de sidste år af sit liv blev Madsen advokat for Christiania, en funktion, der har bevirket, at flippernes fraktion af 1968-bevægelsen har bevaret ham i venlig erindring og har gjort ham til " grundtvigiansk kommunist".Og ind fra højre kom så " den bornholmske skatteekvilibrist" Mogens Glistrups forslag om at gøre Carl Madsen til justitsminister i en kommende Z-regering.Af den loyale partisoldat blev der på Madsens gamle dage nærmest en anarkist af broget partifarve. Dette billede har domineret hans eftermæle, men det dækker altså kun de sidste år af hans liv. Resten af tiden var han klippefast linjetro.kultur@k.dk 
bog Biografien om en mand med en sag, kommunisten Carl Madsen, er reflekteret, velskrevet og veldokumenteret.
Der fandtes engang et elegant, dansk skomærke, der hed Bartels Damernes Sko. 
Et skomærke fra 1920 er genopstået,  baseret på designerens familiehistorie. 
Frygten for terror præger vores dagligdag, men samtidig kan vi ikke holde ud at tale om den. 
Instruktør Christoffer Berdal vil i teaterstykket "Terror" starte en debat om konsekvenserne af frygten for terror. 
7.00-7.15Vækkeuret står både på 7.00 og 7.15. Snooze.Elsker det. Jeg har et kryds på venstre hånd, som jeg ikke aner hvad betyder. Skal sikkert ringe til nogen eller noget. Banan og grapejuice til morgenmad og kosttilskud, olier og den slags. Bilder mig ind, at det er super godt og kan afhjælpe en barndom med lidt for mange panerede kødretter og frysegrønsager. Er sjældent syg, så det er nok rigtigt.7.35Opdaterer Facebook - premiere på fredag!! I dag kommer der et betalende publikum for første gang. I går til generalprøven, som er for venner af huset, gik fint. Der kom lidt ro på.»Lang dags rejse mod nat« er ikke for ingenting en klassiker, Det Kongelige Teater har spillet den før, Dramaten i Stockholm ejer den, alle mulige - små og især store - har lavet den.Nu laver vi den sammen her igen. Familiedramaet over dem alle. Mor og far og to voksne sønner. Mor er på morfin, far og storbror drikker tæt, lillebror er syg. Helt almindelig familie.Eller i hvert fald kan alle spejle sig i den.I en tid hvor mange af os bestræber os på at være politiske og se tingene i meget store sammenhænge, glemmer vi, hvor vi kommer fra, vi forsømmer at huske på vores ophav, vores familie, og hvad den har gjort os til.De små sammenhænge. Familien.Vi har travlt med at opleve os selv som verdensborgere og glemmer, at det samfund, vi er rundet af, er bygget op omkring familien. Og at vi selv, uanset hvordan vi forsøger at vride vores historie, stammer fra noget, er rundet af noget, som vil følge os resten af livet - mere end Aleppo, mere end stramningslagkager, mere end alt muligt andet, vi skriver om og gør os kloge på i update efter update på det ene (a-) sociale medie efter det andet. Derfor kommer »Lang dags rejse mod nat« som en frisk stemme fra fortiden, håber jeg. Inden jeg for alvor er vågen.8.15Cykler ulovligt over Rådhuspladsen fra Vesterbro mod Kongens Nytorv. Hvornår mon nogen finder en god løsning for cykler der? Ankommer til Skuespilhuset i god tid. Det sker ikke hver dag.9.00Dramaturgiatsmøde. Vi snakker fremtidig planlægning, men den forestående premiere har hele tiden sin underlægningslyd, sit parallelspor: Går Simon for sygt for tidligt? Skulle de være mere nøgne? Er det ekstremt gammeldags, det vi har gang i? Er det netop det, der er det gode? Ja, det er sgu nok meget godt. Vi trænger til noget teater-teater. Traileren lyder af teater, men det ér også teater. Det skal vi jo stå ved.11.45Kantinen: Mon ikke hende, der sidder dér faktisk så gennemspilning i går, hvorfor fanden siger hun så ikke noget? Nå, hun kunne nok ikke lide det og vil ikke sige noget, for jeg er jo også hendes chef. Eller hvad fanden foregår der? Kan man se på mig, at jeg i virkeligheden er ganske normal og tyndskidende usikker på det, vi har lavet? Jeg spiser artigt salat og drikker rødbededrik og er hurtigt ude af kantinen igen. Jeg tror ikke, man kan se noget på mig - jeg har ofte øvet mig i at være usynlig i et rum. Den slags skal man passe på med, hvis man gerne vil gøre sig bemærket.12.30»Italiener« : Skuespillerne sidder i cirkel på scenen og siger alle ordene. Det er en dejlig fornemmelse, at skuespillerne er ved at kunne det hele så godt, at de kan jonglere med det, og bare det at lytte til ordene og kigge på deres ansigter er meget intenst. Skuespillerne er meget spændte og i stand til at gøre grin med deres roller - sige teksten med den lethed, som gør teater så godt, og så dybt. Pludselig lytter vi på en helt anden måde til disse ret så store ord -og bliver klogere til i aften.14.45Er faktisk smadret. Premieren på fredag og første publikum i aften kører konstant i baghovedet, som et tungt åbent computerprogram der stjæler hastighed og energi fra det, man er midt i. Det er sådan, det er, jeg ved det godt, men er det ikke lidt anderledes lige nu? Er der lidt for mange mennesker, der klapper på skulderen eller holder om mig lidt længere end normalt i et kram?.17.00Valget står mellem en lur og en løbetur. Det bliver til en kort løbetur rundt om Søerne. Og nå ja, krydset på hånden var, fordi jeg skulle huske at skrive denne artikel i dag. Men det havde jeg husket, og nu er jeg i gang.19.00Tilbage på teatret i en næsten tom kantine.Spændingen er henlagt til garderoberne og rygekabinen.Lige et par sidste noter. Skuespillerne er ved dejligt godt mod.19.30Første forpremiere: Næsten fyldt sal. Stor applaus bagefter. Tragedien viser sig også at være sjov. Lettelse.22.00Mange smånoter. Mere mørke, mere lethed, sig kun det, der står, nyd det nu, nu er det jeres.Vi ses i morgen. Jeg glæder mig. I er fantastiske.Det kan du selv være.23.45Efter Facetime-snak med min kæreste i London roligt i seng. I morgen endnu en forpremiere.Og så fredag premiere, og kæresten kommer fra London og er med. Livet er så ganske og helt og aldeles OK.
Skuespilchef Morten Kirkskov har instrueret »Lang dags rejse mod nat« på Det Kongelige Teater. Han rapporterer her fra et nervepirrende døgn to dage før gårsdagens premiere.
Vi er et af de mest lige lande i verden, når man måler på vores indtægter. Men betragter man danskernes formuer, er vi langt mere ulige - og her er ejerskabet af en bolig det rigtige sted den afgørende faktor. Vi er ved at skabe en boligadel, som godt nok er en forholdsvis bred adel. Men de, der ikke er en del af den, står dårligt. Det bør vi som samfund være optaget af, for det betyder, at vores liv i forskellige dele af landet bliver meget forskellige«. Sådan siger Kristian Weise, der er direktør i centrum-venstre-tænketanken Cevea. Det er, påpeger han, mere eller mindre tilfældigt, hvor man ender på boligmarkedet - og dermed om man vinder eller taber i lotteriet. Med andre ord finder der en voldsom omfordeling sted, der i dag er uden for politisk kontrol.Der har altid været en vis økonomisk ulighed i samfundet. Hvorfor er netop denne form for ulighed problematisk? »Vi har en idé om, at det er vores egen indsats, der afgør, hvordan vi klarer os økonomisk. At det afhænger af, om man tager en uddannelse og arbejder hårdt.Men i dag er det folks boligvalg, der bliver afgørende - om de har haft mulighed for at købe tidligt i livet og dermed sparet op, eller om de f. eks. er flyttet rundt efter job og derfor ikke har købt. Om man får økonomisk støtte til at komme ind på markedet af forældre, der selv har friværdi.Og så betyder det selvfølgelig meget, om boligen ligger et sted, hvor prisen er steget eller faldet«.Den dobbelte dynamikBoligejernes formue er nu i gennemsnit 8 gange større end ikkeboligejernes, viser data fra Danmarks Statistik. Det hænger i nogen grad sammen med, at boligejere generelt har længere uddannelse og højere løn end lejere. Men boligejernes indkomst er kun cirka dobbelt så stor som lejernes, påpeger Kristian Weise.»De, der ikke når at komme ind på boligmarkedet som unge, har ikke råd, når de får familie og skal have mere plads. Så bliver de tvunget til at leje. Det kan koste lige så meget som at eje, bare uden alle fordelene. Det er penge ud ad vinduet«. Men ens økonomiske lykke er jo ikke nødvendigvis gjort, fordi man ejer sin bolig.Under finanskrisen tabte mange boligejere jo penge eller blev stavnsbundet i noget, de ikke kunne sælge? »Det er rigtigt, at det ikke er risikofrit at eje. Man kan købe på det forkerte tidspunkt eller det forkerte sted og komme i en situation, hvor man er nødt til at sælge.Men ejer du den samme bolig i 20-30 år, kan du næsten ikke finde en periode, hvor det ikke har været en fordel. Og selv om dit hus falder i værdi, så vil det at bo i det i 20 år og betale af på lånet stadig stille dig bedre, end hvis du havde boet til leje.Lejere står grundlæggende i en dårlig situation nu, hvor de ikke kan udnytte den lave rente på boliglån og ikke får meget i rente på opsparing«. »Man skal være opmærksom på den dobbelte dynamik: De, der har høj løn og et godt job, får typisk også høje lønstigninger.Mindre gode job giver lavere lønstigninger.Livsindtægten udvikler sig forskelligt, og når de højestlønnede så samtidig får muligheden for at købe en bolig - fordi de kan vise banken en god indtægt - så bliver processen forstærket.Det samme ser vi på arbejdsmarkedet. I de områder, hvor boligpriserne stiger, opstår nye jobs med høj løn, mens de områder, hvor arbejdspladser lukker ned, næsten med sikkerhed vil opleve boligpriser, der står stille eller falder. Det fører til gode og onde spiraler forskellige steder i landet. Man kan ikke overse, at boligmarkedet er med til at forstærke den økonomisk udvikling, man har i forvejen«.Højtuddannede vælger byenUligheden vokser altså ikke kun mellem ejere og lejere, men også ejerne imellem.Den udvikling er accelereret efter finanskrisen.Før krisen mærkede hele landet stigende priser, dog i forskellig grad. Nu er Danmark delt skarpt op i tre dele: København og Aarhus, hvor priserne er tilbage på et endnu højere niveau. Store dele af provinsen, hvor priserne er steget lidt siden krisen. Og de områder, hvor boligpriserne er lavere end før krisen.Og derfor flytter folk væk fra yderområderne? »Boligmarkedets udvikling alene betyder ikke affolkning, men dynamikkerne på boligmarkedet kan betyde, at det ender med at være dem med de korte uddannelser, der bor på landet, og de højtuddannede, der bor i byen. F. eks. vil en ingeniør kunne vælge et job på en industrivirksomhed i provinsen - det kunne være Danfoss - og købe et hus der, som ikke vil stige så meget i værdi, men han kan også vælge et job i København og købe et hus i Gentofte, hvor det sandsynligvis bliver langt mere værd. Det er en faktor, man må regne med, at folk tager med i forhold til valg af arbejdsplads«. Når boligformuerne bliver så store, skyldes det vel også, at der især i de store byer er så høj efterspørgsel på få boliger, at priserne drives kraftigt og hurtigt i vejret. Kan man bygge sig ud af den udvikling? »Man har i hvert fald lagt grunden til en prisraket, hvis man i områder med høj aktivitet ikke bygger. Det kan man se i San Francisco som et helt ekstremt tilfælde og i dele af London. Hvis man politisk har en laissez faire-holdning til boligmarkedet - det vil sige, at man ikke gør noget for at tage luften ud af prisstigningerne eller sikrer, at der er boliger nok, som er til at betale - så vil markedet gøre boliger dyrere til ulempe for dem, der gerne vil have et job i byen og til gavn for dem, der allerede bor der«. »I København kan politikerne kræve op til 25 procent alment byggeri, når man udvikler nye byområder, men vi har på den anden side en boligminister, der ikke synes, det er vigtigt. Og selv hvis politikerne har gode intentioner, så er der ofte forhindringer.Ritt Bjerregaards ambition om at bygge 5.000 billige boliger lykkedes jo for eksempel ikke. Flere boliger er ikke noget, man lige skaffer med et fingerknips. En af de konflikter, man ofte overser, er, at folk, der bor i meget attraktive områder af byen, ikke nødvendigvis er interesseret i, at der bygges 10.000 nye sociale boliger der.En del af det handler om egoistisk at forsvare værdien af sin egen bolig«. Ser du den kon-flikt i København? »Nogle af de diskussioner, der har været i København for nylig, kan i hvert fald få de samme konsekvenser - eksempelvis kampagnen for spidssnudede frøer og mod byggeriet på Amager Fælled. Hvis de boliger, man ville have bygget på Amager Fælled, ikke bliver bygget et andet sted, så er der mennesker, der ikke får muligheden for at bo tæt på København, og så kan priserne fortsætte med at stige. Overvejelserne om at bygge mere på Vesterbro møder også modstand. Hvis der kommer park og fodboldbane, så bliver de eksisterende lejligheder mere værd - kommer der flere tusinde nye boliger på Vesterbro, så stiger alternativerne i sidegaderne ikke så meget«.Lejlighedsejere bor gratisHvad kan man politisk gøre for at bremse den ulige fordeling af boligformuer? »Det mest simple er at starte med at ændre boligbeskatningen. Der har siden begyndelsen af nullerne været et skattestop på ejendomsværdiskatten, og det betyder, at den stabilisator, der førhen var af priserne, er fjernet. Og det har i sig selv fået priserne til at stige - det har Nationalbanken slået fast mange gange«. Men der er jo indgået en bred politisk aftale i foråret om ny boligbeskatning fra 2021, der betyder, at skatten på sigt stiger, hvis boligens værdi stiger? »Ja, men det, der ligger nu, er ikke nok til at tage luften ud af prisstigningerne på især ejerlejligheder, som ikke er lige så påvirket af de seneste års stigninger i grundskylden som huse. Rigtig mange mennesker bor i dag gratis i deres lejligheder, for hvis værdien bare stiger med et par procent om året, så er deres renteudgifter og boligskatten dækket. Stiger lejligheden med 5-6-7 procent årligt som i øjeblikket, er det bare bonus. Når danskere i gennemsnit bliver et par procent rigere om året, mens boliger stiger meget mere, så er det jo, fordi markedet ikke fungerer. Man kan også beskære rentefradraget yderligere - det vil klart have en effekt på priserne, hvis skatterabatten på gæld bliver mindre, men man skal overveje, hvordan man gør det. Vi har en statslig tilskyndelse til at stifte gæld, og for virksomheder er det godt, for vi vil gerne have, at de investerer. Men i forhold til boligmarkedet er det usundt«.Gentænk boligskattenStod det til Kristian Weise og Cevea, skulle hele boligskattesystemet gentænkes, så den løbende beskatning - grundskyld og ejendomsværdiskat - bliver sat ned, mens ejeren til gengæld betaler skat af sin fortjeneste den dag, hun sælger boligen og ikke geninvesterer pengene i en ny bolig. På den måde beskattes boligformuerne, forklarer Kristian Weise, samtidig med, at folk kan blive boende i en ejendom, der er steget meget i værdi, selv om de f. eks. som pensionister ikke har en stor indkomst at svare de løbende skatter af.Hvorfor skal boligavancerne overhovedet beskattes? »Det skal de, fordi boliger er forfordelt.Hvis du investerer i f. eks. aktier eller malerier, så skal du betale skat af den værdistigning, du får. Men i dag bliver du ikke beskattet af den værdistigning, der er i din bolig.Det betyder, at har man penge i banken, så er det væsentlig smartere at investere dem i en lejlighed til sit barn end at investere dem i erhvervslivet og dermed arbejdspladser.Når man ikke beskatter boligavancer, gør man det simpelthen mere fordelagtigt at lave passive investeringer«, siger Kristian Weise og tilføjer, at timingen af en ny skattemodel er yderst vigtig for at undgå voldsomme udsving i priserne: »Det kunne godt være nu, hvor der er en stabil udvikling de fleste steder, og hvor det kun vil være sundt, hvis priserne bliver lavere i de store byer. Man skal ikke vente så længe, at boligpriserne har toppet«. Hvad venter politikerne så på? »Boligpolitik fylder bare ikke særlig meget - det er ikke der, fokus ligger. Ikke for de store partier i hvert fald. Men det handler også om, at boligskattestoppet har varet så længe nu, det er blevet forlænget og garanteret. Politikerne er blevet fanget i det, så det er svært at ændre.Ingen vil blinke først og blive upopulær blandt boligejerne, som er en vælgergruppe, man gerne vil appellere til. Men i virkeligheden burde der kunne skabes opbakning til en ny boligbeskatning. De fleste politikere kan jo godt se, at den her situation ikke kan fortsætte«.dorthe.lonstrup@pol.dk Rigtig mange mennesker bor i dag gratis i deres lejligheder, for hvis værdien bare stiger med et par procent om året, så er deres renteudgifter og boligskatten dækket De fleste politikere kan godt se, at det ikke kan blive ved.Fakta: SERIE Hjem, kære hjemDanskerne elsker deres bolig, og forskere mener ligefrem, at hjemmet skaber vores identitet og for mange er selve meningen med livet.De næste dage undersøger Politiken vores forhold til boligen og boligens betydning for Danmark.BLÅ BOGKristian WeiseFødt 1979. BA i økonomi og filosofi, CBS, og MSc i politisk sociolog, London School of Economics.Direktør i tænketanken Cevea, tidligere bl. a. international rådgiver for LO og analytiker i International Trade Union Confederation i Bruxelles.
Interview Hjem, kære hjem Glem uddannelse og hårdt arbejde. Det er dit lod i boliglotteriet, der afgør, om du bliver rig eller fattig. Boligen er den mest ulighedsskabende faktor i dagens Danmark, men der er stort set intet politisk fokus på det, mener Kristian Weise, direktør i tænketanken Cevea.
Mikkeller Bar/Mikkeller &amp; FriendsIndtil 2006 var Mikkel Borg Bjergsø en ganske almindelig gymnasielærer på Det frie Gymnasium, som i fritiden fiflede med hjemmebryg i sit køkken. I dag ejer han den verdensomspændende succes Mikkeller, som ud over de to københavnske ølbarer Mikkeller Bar og Mikkeller &amp; Friends tæller barer i lande som Japan og USA og eksporterer til 40 forskellige lande. Internationalt er han kendt for at være en af de mest innovative og banebrydende bryggere i verden, men alligevel holder det københavnske klientel sig typisk til barens hvedeøl, pilsnere og indiske pale ale. Fadøllet flyder fra 20 haner på Vesterbro og 40 haner på Nørrebro, hvis indhold ofte udskiftes.Derudover kan du på Vesterbro finde op til 350 forskellige flaskeøl og på Nørrebro 200 flaskeøl fra alverdens bedste mikrobryggerier. Den moderne indretning er verdener fra de brune værtshuse med sine lyse træborde og blanke gulve i blå og grønne pastelfarver. Er årstiden til det, kan du drikke din øl udenfor, mens du guffer gourmetost og snacks eller tacos fra den hyrede tacovogn.Mikkeller Bar. Viktoriagade 8, Kbh. V.Mikkeller Bar &amp; Friends. Stefansgade 75, Kbh. N.WWW mikkeller.dk.Brewers Inc.Besøg det lille kælderlokale på Gormsgade, hvor ølbaren Brewers Inc., hvis du vil smage det nyeste nye. Stedet åbnede i februar, og her kan du bælle både sure, søde, humlebitre, maltede og frugtige øl fra stedets 16 haner, hvoraf nogle er forbeholdt kundernes egne øl. Går du med en brygger i maven, er der mulighed for at få udlevet din drøm her, når en hobbybrygger hver måned vinder konkurrencen ' Månedens brygger' og kan blære sig med at tappe sin helt egen øl. Er du typen, der ikke gider prøvesmage og ævle om øl, men hellere bare vil synke ned i de bløde stole og tylle, er der også rig mulighed for det, mens du muntrer dig med arrangementer såsom quiz-aftener, livejazz, foredrag og håndbryggertræf.Brewers Inc. Gormsgade 25, Kbh. N.WWW brewersinc.dk.HimmerigetDen gamle slagterforretning på Åboulevard 27 har siden februar huset ølbaren med det beskedne navn Himmeriget.Stedet drives af trekløveret Rasmus Seidler Krebs, Henrik Boes Brølling og Jeppe Jarnit-Bjergsø, tvillingebror til Mikkel Borg Bjergsø. Med et kyndigt blik ud i verden byder Himmeriget sine gæster på et udvalg af 220 forskellige øl, som prismæssigt spænder fra 25 til 2.500 kroner, og som inkluderer både sjældne samlerøl fra blandt andet Belgien og USA og simple pilsnere, som dog ifølge trekløverets vurdering er verdens bedste af sin slags. Derudover er baren indehaver af verdens efter sigende mest tekniske ølanlæg kaldet The Flux Capacitor.For hver enkelt hane kan du vælge mellem tre forskellige temperaturer og fem forskellige gasblandinger, hvilket betyder, at du kan få en hvilken som helst øl serveret på dens helt ideelle måde. Om du er ølnørd eller novice, er porten altid åben ind til Himmeriget, hvor der er plads til i alt 50 øldrikkende gæster i de flettede Børge Mogensen-stole.Himmeriget. Åboulevard 27, Frb. C WWW himmeriget.dk.FermentorenI Fermentoren på Halmtorvet møder du rocket pubstemning, og de gyldne dråber i barens 24 haner udskiftes hyppigt, så to ølaftener er aldrig ens i den dunkle, men hyggelige hule. Indehaverne er brygmesteren Søren Parker Wagner, som står bag ølmærket Croocked Moon og mikrobryggeriet Dry &amp; Bitter, og den australske barchef Jay Polland. Hanerne overtages jævnligt af garvede bryggerier fra ind-og udland, som giver deres bedste bud på fadbamser. For tiden finder du blandt andet en indisk pale ale ' Yippie IPA' med en eftersmag af citrus og mandarin og en amerikansk pale ale ' Wild Beer Pogo' med passionsfrugt, appelsin og guava på tavlen. Foruden fadøl tilbyder baren også 100 forskellige flaskeøl, som du kan nyde i kælderlokalets rodede sammensurium af bløde chesterfieldmøbler, mørke egetræsborde og stearinlys i vinflasker og sølvkandelabre.Er vejret til det, kan du trække udenfor og nyde sommerens lyse nætter i den lille biergarten.Fermentoren. Halmtorvet 29C, Kbh. V.WWW fermentoren.com.BrusEr du blevet tør i ganen af for mange popcorn i Empire Bio, kan du hurtigt finde kvalitetsøl at skylle den med hos naboen Brus. Bag den lange rå bar i træ finder du de blanke ståltanke med frisk øl, som serveres fra 33 haner. Du kan blandt andet bælle en fadøl hentet direkte fra Brus' mikrobryggeri i baglokalet, en ' Fuck art the heathens are coming' fra To Øl, eller nyde en af de mange andre skummende herligheder som brygges af husets venner, samarbejdspartnere og idoler. Ståltankene indeholder konstant nye forsyninger, og bliver du træt af øl, kan du også finde cocktails og hjemmelavet sodavand på drikkekortet.Du kan købe flasker med hjem i barens butik, og Brus tilbyder også forskellige rundvisninger og prøvesmagninger.Brus. Guldbergsgade 29, Kbh. N.WWW tapperietbrus.dk.Nørrebro BryghusEn øltur er næppe fuldendt uden et besøg på Københavns allerførste mikrobryggeri, som har skænket specialøl i den gamle fabriksbygning i Ryesgade gennem 14 år. Det var den tidligere Carlsberg-brygger Anders Kissmeyer og Frederik Heegaard, som med inspiration fra mikrobryggerierne i USA stiftede Nørrebro Bryghus i 2003. I ølbaren i kælderen kan du vælge mellem flere typer økologisk øl tappet fra 10-12 haner, som er forbundet med tankene i bryghusets kølerum, og derudover kan du finde omkring 20-25 flaskeøl fra de to bryggerier i Ryesgade og Hedehusene. Sortimentet skifter med årstiden, og får du brug for fast føde, kan du gå op i restauranten på bryghusets 1. sal og dykke ned i retterne fra det nordiske køkken, i hvilke øllen spiller en vigtig rolle som ingrediens.Nørrebro Bryghus. Ryesgade 3, Kbh. N.WWW noerrebrobryghus.dk.Kølsters Tolv HanerEsben Kølster havde brygget øl i mange år sammen med sin far, Per Kølster, da han åbnede ølbaren Kølsters Tolv Haner over for Brorsons Kirke på Nørrebro i december 2014. Som navnet indikerer, kan du her nyde håndbrygget øl fra 12 forskellige haner. Øllet kommer fra farens lille økologiske bryghus Kølster, hvor godt og vel alt laves og dyrkes fra bunden.Ud over mere traditionelle øltyper kan du drikke dig gennem anderledes smagsoplevelser krydret med sæsonens urter som for eksempel den lyse ale ' Grand Cru' med friske granskud. Esben Kølsters ønske har været at skabe et socialt samlingssted, hvor stemningen er afslappet og uprætentiøs. Vil du slukke tørsten her, må du derfor slå dig ned ved et af langbordene, hvor du kan skåle med barens øvrige klientel, som både tæller unge og gamle. Og et glas øl til 25 kroner er så tilpas lille i størrelsen (22 cl), at du snildt kan gå om bord i et par ekstra omgange.Kølsters Tolv Haner.Rantzausgade 56, Kbh. N.WWW facebook.com.Byens KroSmager et krus øl ikke helt så godt uden en rygende smøg, er Byens kro i Møntergade et godt sted for dig. Her må du ryge, til du skammer dig, og det gamle brændevinsbrænderi fra 1783 emmer af upoleret københavnersjæl. Engang kunne man ramle ind i storbybohemer som Dan Turèll og F. P. Jac, som gerne indsamlede promiller og poetisk inspiration lige her, og i dag er det stadig et stamsted for kunstnere. Baren har rigeligt at byde på med sine 20-25 forskellige flaskeøl og 11 haner. Ud over øl fra danske bryggerier, som for eksempel Hancocks populære ' Høker'-pilsner, kan du supplere tobakken med den sødlige og i Danmark sjældne belgiske ' Tripel Karmeliet' eller en mørk ' Corsendonk Brun' fra fad. Du kan også rafle, mens du drikker husets specialitet ' Rød kat', en hindbærøl med vodka, eller beundre de forskellige kunstudstillinger, som Byens Kro løbende lægger brunt værtshus og ølhaner til.Byens Kro. Møntergade 8, Kbh. K.WWW facebook.com.ØlsnedkerenSolarium er yt. Øl er in. Den fangede hobbybryggeren Simon Toft Hansen tilbage i 2012, da han valgte at indrette en ny ølbar i det gamle solarium på Griffenfeldsgade 52 og kalde den Ølsnedkeren. Her kan du ofte smage nye spændende og lettilgængelige øl fra barens syv haner. I begyndelsen gik Simon Toft Hansen og medejeren Tobias Rieck ned i kælderen og bryggede på deres egne eller gæsternes ideer, hvorefter øllen var at finde i hanerne kort tid efter. I dag er proceduren den samme, selv om den stigende efterspørgsel har skubbet produktionen ud i et gammelt mejeri i Gørløse. Derfor har de hjemmebryggede øl også spøjse navne som ' Jyske dollars', ' Tudsen' og ' Volapyk' og hver sin historie. Ud over baren og bordene, som Simon Toft Hansens far har snedkereret af egetræ fra en gammel mølle i Haderslev, er alt inventar skraldet, så du kan sagtens ende med en slurk øl i din egen gamle sofa.Ølsnedkeren. Griffenfeldsgade 52, Kbh. N.WWW olsnedkeren.dk.TaphouseMed sine 61 haner har Taphouse i Lavendelstræde pralet af at have Europas største udvalg af øl på fad siden åbningen i 2014. Dermed ikke sagt, at der er slækket på kvaliteten. Øllene fra både danske og udenlandske mikrobryggerier er nøje udvalgt af indehaverne Jan K. Hansen og brødrene Lars og Ulrik Nørregaard, som også står bag Ølbaren på Nørrebro. Ølsorterne udskiftes konstant, så selv stamgæster aldrig ved, hvad de får. Klientellet er broget med ældre ølkendere den ene dag og unge studerende den næste. P. t. består ølkortet af 35 forskellige øltyper fra 11 forskellige lande og 34 forskellige bryggerier. Stedet har et råt og industrielt udtryk med vægge, og med en stueetage på 130 kvadratmeter og en 70 kvadratmeter stor kælder er her masser af plads til, at du kan slæbe alle vennerne med.Taphouse. Lavendelstræde 15, Kbh. K.WWW taphouse.dk ibyen@pol.dk.
Inden for de seneste år er København blevet oversvømmet af kvalitetsøl fra både ind-og udland. Ibyen guider dig her til 10 af de barer, som skænker byens bedste.
Tilbage i juni fik jeg en parkeringsbøde på Vesterbro. Jeg blev dog umiddelbart kun lettere irriteret, da jeg forinden havde betalt parkering via min Easy Park mobilapp.Så jeg skulle blot, som jeg har gjort tidligere, bruge 45 minutter af min tid på den besværlige proces det er at klage over en bøde, undskyld jeg mener »parkeringsafgift«. Her melder mit første spørgsmål sig så: Når p-selskaberne kan uddele afgifter, der åbenbart skal dække administrationen af den tid, de bruger på at registrere, hvorvidt brugeren af den parkerede bil har betalt for parkering, hvor er så min kompensation, der dækker den tid, jeg har spildt på at klage over en uberettiget udstedt p-bøde? Burde man i rimelighedens navn ikke få f. eks. 200 kr. i kompensation for den tid, man er tvunget til at bruge på at klage over uberettigede bøder? Jeg kan sagtens finde noget bedre at bruge min tid på.Det kunne måske også motivere selv de mest åndsfraværende, zombielignende p-vagter til at tjekke en ekstra gang, inden de udsteder en bøde.Desuden bør særligt de private p-selskaber med anselig magt tvinges til at gøre klagemuligheden og adgangen til deres (stakkels) medarbejdere langt mere brugervenlig og transparent.Som det fungerer nu, kan man ikke undsige sig en fornemmelse af, at alt er tilrettelagt for at forvirre og trætte klagerne i en sådan grad, at de til sidst opgiver ånden, og betaler bøden - berettiget eller ej. Det er kafkask bondefangeri, og hvordan det kan være velsignet af staten - som er os alle sammen, altså borgerne selv, hvis nogen skulle have glemt det - er uden for enhver forståelig rimelighed og moral.Mandehænder og iPhonetastaturI forbindelse med min senest udstedte p-bøde fra juni i år, klagede jeg, og sendte min kvittering fra Easypark app., der beviste, at jeg havde betalt for parkering i den periode, hvori p-bøden var udstedt.Det var (endnu en gang) 30 minutter af mit liv, jeg aldrig får igen, men derefter tænkte jeg ikke nærmere over det, indtil jeg forleden fik en email i min e-boks fra Københavns Kommune.De fastholder bøden. Det viser sig nemlig, at jeg den pågældende dag har indtastet det allersidste tal fra min nummerplade forkert i appen. Mandehænder og iPhonetastatur er en af den moderne civilisations største udfordringer.Eftersom jeg beviseligt har betalt parkering via appen, og p-vagtens foto tydeligt viser at det er min bil, som bøden blev placeret på i den pågældende sag på det pågældende sted, skulle man ellers tro, at man fra Københavns Kommune kunne anvende noget så altmodisch som almindelig sund fornuft og frafalde bøden. Men naturligvis ikke. Ganske almindelig sund fornuft og rationel tankegang er endegyldigt helt udsondret af den borgerfjendske regelmaskine, som Københavns Kommune har udviklet sig til.Som der står i skrivelsen, med noget der kan opleves som slet skjult skadefryd: »Bilens registreringsnummer er XX XXXX3, men du havde indtastet XX XXXX2.Vi har naturligvis forståelse for, at det er ærgerligt at blive pålagt en afgift (...) Efter samlet vurdering har vi besluttet at fastholde afgiften.«.Jeg overgiver migNu er den borgerfjendske maskine ved at have gjort mig mør. Jeg har ti dage til at betale de 510 kr., ellers koster det 250 ekstra.Der er ingen mail, man kan skrive til, men kun et telefonnummer, der kun er åbent, når man er på arbejde.Jeg beslutter mig for at betale og logger ind på siden med det misvisende navn, pbutikken.dk. Jeg taster, som vejledningen siger, mit registreringsnummer og løbenummer.»Der er ikke registreret nogen parkeringsafgift,« står der efter login.Jeg magter det simpelthen ikke. Hånden knyttes i en næve.Jeg ringer næste dag til Parkering København (i arbejdstiden). Telefonen ringer ca.20 gange. Ingen svarer. Jeg venter 20 minutter, til kort før de lukker. Jeg ringer igen. En kvinde, hvis dansk er svært at forstå, forstår ikke min henvendelse. Hun beder om mit nummer.Ti minutter senere ringer en hjertelig mand op. Han er endnu sværere at forstå end kvinden. Han fortæller mig under stor latter, at han nu har fået det til at fungere, og at jeg nu heldigvis kan betale min »afgift«. Jeg prøver at forklare ham, at jeg ikke kan forstå, hvorfor det ikke er åbenlyst for dem, at jeg jo har betalt for den givne parkering, men han forstår ikke helt, eller jeg forstår ikke helt ham. Jeg lægger på.Jeg kigger endnu en gang i skrivelsen i min e-boks. Længere nede i brevet står der: »Du har ikke mulighed for at klage over Center for Parkerings afgørelse til anden administrativ myndighed.« Jeg overgiver mig, Parkering København. I vinder. Tag det hele. Al modstand er håbløs.Maskinen har vundet.Tilbage er kun spørgsmålet: Hvem arbejder maskinen for? Arbejder den i virkeligheden kun for sig selv? Søren J. Damm er redaktør.Ganske almindelig sund fornuft og rationel tankegang er endegyldigt helt udsondret af den borgerfjendske regelmaskine, som Københavns Kommune har udviklet sig til.
Kommentar.
I begyndelsen af 1990' erne fik jeg nogle gange brev fra Dan Turèll. Ja, brevene var egentlig ikke til mig, men til avisen. Det var i den sidste periode, da han stadig skrev sine små populære klummer til Ibyen-tillægget. Her vikarierede jeg som redaktør. En særlig fornøjelse var det at modtage brevet fra Turèll med ugens tekst. Alt ved brevet var omhyggeligt sat op. Måske var det kun følgebrevet, der var håndskrevet, men forsendelsen var ofte dekoreret. Nogle gange med figurer eller billeder, han havde klippet ud af et blad og klistret op på brevpapiret.Det lyder hyggeligt, ikke sandt? Præcis som den Onkel Danny, vi så på tv med sorte negle og skævt smil.I en ny bog, ' Hemmeligheder for Pige', fortæller datteren, Lotus Turèll, om, hvordan hyggen nogle gange har været svært at finde hjemme på Alhambravej på grænsen mellem Vesterbro og Frederiksberg.Hvordan hun og moren eksempelvis sover på en madras i haven, fordi faren er for tosset, som hun skriver.Hvordan han er så fuld, at han falder om på køkkengulvet, og hvordan den lille pige vil rejse ham op, men han er helt slap, så når hun forsøger, taber hun hans tunge hoved ned på gulvet flere gange.Hun er bange for, at noget måske er gået løs inde i det. Dan Turèll kan godt se, det er det rene Andeby at falde om på gulvet på den måde, og han siger, at det ikke kommer til at ske igen. Men misbruget fortsætter, og en dag har forfatteren ansvaret for datteren, fordi mor er på rejse.Lotus vågner. Lejligheden er tom. Hun finder sin far i tobakstågerne på værtshuset henne på hjørnet. Her lægger hun sig til at sove under bordet og vågner først, da en mand, der kender forfatteren, samler hende op og bærer hende hen til Turèll-familiens opgang.»Mor skal komme hjem nu«, siger hun.»Hør engang... Den taler«, griner faren.Lotus klamrer sig til manden, der bærer hende, og da han spørger, om hun vil med hjem og sove hos ham og hans kone, nikker hun. Da parret næste dag afleverer Lotus, står forfatteren smilende i døren. Datteren går direkte ind på sit værelse og lukker døren.Børn fra misbrugsfamilier vil genkende mønsteret, og det er præcis dem, Lotus Turèll har skrevet bogen til.Patent på virkeligheden?At skrive om dårlige oplevelser tidligt i livet kan være en del af helbredelsen. Sidste år var det litterære Norge på den anden ende, fordi Vigdis Hjorth i romanen ' Arv og miljø' skrev en historie, som familien kunne genkende. Sådan da. Ja, de havde haft en arvestrid, men enhver antydning af en incesthistorie, som fremgik af romanen, blev fejet af banen. Søsteren Helga Hjorth skrev endda romanen ' Fri vilje' som en slags modsvar. Og nu kan Vigdis Hjorth overhovedet ikke genkende det idylliske familiebillede, søsteren tegner i sin roman. Det fremgår af samtalebogen ' Vigdis, del for del', som udkommer i Norge i næste uge. Sådan er det jo ofte med den irriterende virkelighed.Hvem har patent på, hvad der egentlig skete? Tag nu sagen om den norske forfatter og politimand Eirik Jensen. Han skulle optræde på Krimimessen i Oslo i marts.Det gav uro i forfattermiljøet, for Jensen var i fængsel. Her havde han skrevet to bøger om, hvordan politiet arbejder.Men han stod samtidig midt i en retssag om at have hjulpet en hashstorsmugler.Krimiforfatteren Jørn Lier Horst fik en dårlig smag i munden over, at Jensen skulle være en af messens attraktioner.Eirik Jensen er kendt som en utraditionel politimand, der har arbejdet tæt på det kriminelle miljø. Selv mente han aldrig, han gik over stregen. Det norske retsvæsen var uenigt. Han blev idømt 21 års fængsel tidligere på ugen.Som vi noterede for 3 uger siden, er det ikke altid, forbrydere er interesserede i at blive beskrevet i bøger. Ann Törnkvist beskrev i bogen ' Följ fucking order' den dybt kriminelle Södertälje-mafia.Bandelederen forlangte et kapitel fjernet.Forlaget Bromberg fik kolde fødder og droppede udgivelsen. Nu er forlaget Mondial trådt til.Dansk succes i SverigeDet svenske forlag Natur &amp; Kultur er til gengæld trådt til for at udgive danske Christina Hesselholdt i Sverige. Dét kan de ikke have fortrudt. Hesselholdts fire kortromaner om Camilla &amp; Co. er netop udkommet under fællestitlen ' Selskabet'.I Dagens Nyheter kalder Therese Bohman den danske forfatter for Nordens bedste lige nu. I Svenska Dagbladet skriver Lina Kalmteg: »Det er længe siden, jeg har læst noget så forfriskende genialt«. Det er en god rygvind at komme med, når Christina Hesselholdts seneste roman, ' Vivian', er et af de to danske bud på Nordisk Råds Litteraturpris i næste måned.' Vivian' er skrevet hen over gadefotografen Vivian Meiers liv, hvorimod fortællingerne i ' Selskabet' kommer et andet sted fra. Therese Bohman siger det sådan her: »Der er ingen direkte handling, i stedet bevæger romanerne sig rundt om noget som kærlighed, svigt, sorg, familierelationer, venskab, sygdom og død«. Det er kunst. Det er litteratur, der ikke kan forklares i én sætning i medierne eller i annoncer. Det er også litteratur af den slags, mange forfattere helst vil nøjes med at skrive og ikke tale om bagefter.Jeg skal nok vare mig for at sammenligne Christina Hesselholdt og Kirsten Hammann, men sidstnævnte har netop fået udgivet en hel bog, ' Ofte stillede spørgsmål', hvor hun fortæller om modviljen ved at skrive og tale om at skrive. I et af bogens afsnit skriver hun sådan her: »Det er ingen kunst at skrive som mig, det er bare affaldssortering, kropslige og mentale affaldsprodukter, som jeg lægger på et bord, undersøger for udseende og lugt, og så smider jeg det overflødige til forbrænding.Resten bliver til en bog«.carsten.andersen@pol.dk 


Boligpriserne i de store studiebyer er kravlet højt op de senere år, så indebærer de næste måneder en tur ud på boligmarkedet for at finde et attraktivt forældrekøb, skal tungen holdes lige i munden. 
Bliver målet med fremtidens ferier at stresse helt ned eller skrue op for nye hæsblæsende oplevelser? 
Udvalget har næppe været større på fly- og rejseselskabernes hylder. 
WestMarket på Vesterbro kom hårdt fra start. Butikkerne lukkede på stribe, der var for få kunder, og stadeholderne var utilfredse.Men for et par måneder siden var WestMarkets direktør klar med sin redningsplan.»Mit job er at få ryddet op i alt det her, og det skal kunne mærkes på bundlinjen hos stadeholderne, for det er i sidste ende dem, det hele handler om,« sagde direktør Steen Jensen dengang til Berlingske.Men går man i dag gennem passagen mellem Matthæusgade og Vesterbrogade i København, er der stadig mange nedrullede metalgitre, og mange stadeholdere har ikke mærket den oprydningsplan, ledelsen lagde op til.»Der er ikke kunder nok i butikken, og omsætningen er faldet fra flere hundrede tusind kroner om måneden, da vi åbnede, til nu at ligge på et par tusind kroner om dagen,« lyder meldingen fra en af stadeholderne, som ønsker at være anonym.Det er ikke kun i hans butik, at kasseapparatet nærmest er tomt. De tre ejere bag butikken Fish &amp; Lobster havde eksempelvis ti stande, da WestMarket slog dørene op i februar, men i dag er de nede på fire.Det er salget, der er problemet, men årsagen til det placerer en af butiksejerne hos West-Markets ledelse, der ifølge ham har ført stadeholderne bag lyset med løfter, den ikke kunne holde.»De har hele vejen igennem lovet guld og grønne skove, men de har ikke holdt et ord af det. Jeg skulle have haft eneret på at sælge is og kaffe, men pludselig begyndte andre også bare at sælge det,« siger en af ejerne bag butikkerne og tilføjer: »Vi blev lovet tre mio. gæster, og i stedet har vi haft... måske 2-300.000.« Berlingske har forgæves forsøgt at få oplyst antallet af gæster. Selv om flere af markedets spisesteder er placeret højere på TripAdvisor end kendte spisesteder som AOC og Geranium, har mange af WestMarkets stadeholdere haft svært ved at få gang i salget og melder røde tal på bundlinjen.Samtidig er mange af de stadeholdere, der var med fra begyndelsen, lukket her ti måneder efter åbningen.Ledelsen: »Det går fremad«I dag er der tomt i 26 ud af godt 60 butikker i WestMarket, oplyser ledelsen i en e-mail til Berlingske.Selv om Steen Jensen samtidig understreger, at de »er i forhandling med nye koncepter«, er der næppe tvivl om, at de mange nedrullede metalgitre ikke var en del af den oprydningsplan, han fremlagde tidligere på året.Men spørger man WestMarkets ledelse, er der ingen tvivl om, at det går den rigtige vej.Administrerende direktør Steen Jensen peger selv på, at stadeholderne kan glæde sig over en stigning i antallet af gæster på næsten otte procent fra august til november.»Den fremgang er vi ikke kommet sovende til. Så det går fremad, og den positive udvikling i antallet af gæster skulle meget gerne betyde en øget omsætning i staderne,« siger direktør Steen Jensen.En af stadeholderne pointerer dog, at »otte procent er alt for lidt og ikke gør den store forskel« for deres butik, men Steen Jensen er overbevist om, at WestMarket er ved at finde sit fodfæste.Det er blandt andet loppemarkeder, jazzaftener og et samarbejde med spillestedet Vega, der skal sætte gang i forretningen og gøre West-Market til et lokalt samlingspunkt, siger han.Samtidig vil ledelsen ændre på »detailenden« af WestMarket, hvor de fleste butikker i dag er lukket.Om det bliver det officielle dødsstød til detaildelen af markedet, siger han ikke noget om, men nu skal sektionen have »et bredere format« end det, der var tanken fra start.»Vi har i lang tid haft et lukket område. Men vi står foran at skulle ombygge indgangen af WestMarket mod Vesterbrogade for at gøre den del mere åben og indbydende for gæster.Der er allerede underskrevet lejekontrakter for flere stader i området, som vil få et bredere format, end det først var tiltænkt,« siger Steen Jensen.Mangler tiltro til ledelsenEn af stadeholderne har dog ikke de store forhåbninger til den plan, ledelsen lægger op til.»Detailforretningen er forsvundet, og det var ellers en af grundene til, at jeg sagde ja,« siger stadeholderen, der ønsker at være anonym.Han tilføjer, at han er glad for, at Steen Jensen prøver at gøre noget, men han har ikke stor tiltro til de koncepter, der skal åbne i den del af WestMarket, der er placeret ud mod Vesterbrogade: »Det er fint, at ledelsen prøver at gøre noget.Men det ville ikke undre mig, hvis vi pludselig stod side om side med folk, der solgte reservedele til telefoner. I dag vil de jo sige ja til hvem som helst, hvis de vil betale husleje.« Flere stadeholdere fortæller til Berlingske, at de kraftigt overvejer at dreje nøglen om til februar, når WestMarket har været åbent i et år. Mange af dem tror heller ikke, at West Market i sin nuværende form kan leve langt ind i det nye år.De tre ejere bag Fish &amp; Lobster er således klar til at vinke farvel til de 4,5 mio. kroner, de har smidt efter projektet, medmindre der kommer gang i forretningen.»Hvis det ikke bliver bedre inden februar, lukker vi butikkerne herinde - indtil videre er det bare ikke blevet bedre,« siger medejeren.asmr@berlingske.dk va@berlingske.dk Fakta: WESTMARKET De nedrullede gitres arkadeWestMarket åbnede 1. februar 2017 i den gamle Toves Passage mellem Matthæusgade og Vesterbrogade.Berlingske har beskrevet, hvordan det, der skulle være Vesterbros nye madoase, har kæmpet med en vifte af problemer.Et par måneder efter åbningen kunne stort set ingen af boderne løbe rundt, og til sidst lukkede stadeholderne ned to dage om ugen, fordi det ikke gav mening at holde åbent med en omsætning på et par hundrede kroner.Særligt enden mod Vesterbrogade, der var tiltænkt salg af friske råvarer, var præget af nedrullede gitre. I april stoppede Christian Kofoed som direktør for WestMarket. I stedet blev Steen Jensen direktør.I juli 2017 meldte ledelsen ud, at Tivolis tidligere økonomidirektør tiltrådte som bestyrelsesformand.Desuden skyder investorkredsen et tocifret millionbeløb i WestMarket.Siden er madmarkedet begyndt at samarbejde med lokale spillesteder, afholde loppemarkeder og huse flere arrangementer.Aktuelt står 26 ud af WestMarkets cirka 60 stande tomme.
Siden WestMarkets åbning har det vesterbroske madmarked haft problemer med stribevis af butikslukninger, for få kunder og konflikt mellem ledelse og butikkerDirektøren mener, at det går den rigtige vej,mens de utilfredse stadeholdere truermed at dreje nøglen om inden madmarkedets et års fødselsdag.
Vi taler meget om, at det går så og så dårligt i vores daginstitutioner og i vores folkeskoler. Og ja, der er meget, der kunne blive bedre.Noget af det helt vigtige er, at vi opprioriterer pædagoger i daginstitutionerne.Det er dyrere at lade være.Det er også bekymrende, at en netop udkommet undersøgelse viser, at der er en ret stor gruppe børn, der mistrives og føler sig ensomme i skolerne. Det er forfærdeligt, og den opgave må folkeskolen kunne løse bedre.Men lad os for engangs skyld tillade os at være lidt optimistiske.Vi glemmer desværre alt for ofte de mange pædagoger og lærere, der står op hver morgen og tager til deres arbejdsplads for at tage sig af vores børn. Med faglighed, med hjerte og med en stabilitet, der er forbilledlig.Det er en hel hær af dejlige, dedikerede mennesker, der virkelig gør en forskel.Det gælder også alle andre faggrupper. De fortjener at blive hyldet.Jeg giver et par eksempler. Vi har nu otte børnebørn, og den ældste er seks år, så jeg kommer en del i vuggestuer, børnehaver og nu i en enkelt skole i København. Jeg ser en masse, og det meste er positivt.For et par år siden skulle jeg for første gang hente det ene barn i en vuggestue i Sydhavnen. Jeg kom ind på stuen, hvor alt åndede fred og harmoni med en masse søde små, der tussede rundt mellem et par voksne. Jeg sagde goddag og præsenterede mig som mormor, og pædagogen svarede: »Goddag, jeg har været her i 35 år, jeg kan nemlig godt li' børn.« Sådan! 35 år. Ja, hvorfor ikke? Et andet eksempel, som jeg lige har hørt om, er et jubilæumsarrangement i en omegnskommune, hvor man på festlig vis fejrer de mange kommunalt ansatte, der netop har holdt ved i en årrække.Der var adskillige 40-års jubilarer og en enkelt lærer, der havde været på samme skole i 50 år. Hun var tidligt uddannet og var nu 72 år, men holde op? Nej, hendes arbejde var så spændende. Hun havde haft mange forskellige opgaver i sit lærerliv og havde stadig masser af energi, så hun ville da lige tage et år eller to mere. Børnene var stadig dejlige, og de var svære at undvære.Imponerende! Og dejligt, hvis hun altså er fagligt opdateret og i øvrigt frisk.Vi glemmer hverdagens helteMin ældste søn var til en dejlig fest forleden dag. Det var nemlig 25 år siden, at han og hans klasse sluttede efter 9. klasse.De havde fundet hinanden og skulle mødes på den gamle skole. Deres klasselærer, som de havde fra 1. til 9. klasse, var også inviteret. Det blev en skøn aften fuld af minder. Tænk, denne lærer havde i løbet af alle de år kun haft fem sygedage. Et godt helbred har hun lykkeligvis haft, men også en vilje til at passe »sine børn«. Flot! Hendes indsats var formentlig også årsag til, at klassen var så velfungerende, og at de fleste derfor havde lyst til at mødes efter alle de år.Vi glemmer alle disse herlige helte fra hverdagen, der er mange af. Jeg har mødt adskillige.Når vi så samtidig tænker på, hvad en dygtig, vedholdende og engageret lærer kan betyde for sine elever, er det endnu mere værdifuldt, at vi fremelsker og værdsætter den slags lærere og pædagoger.Hele mit arbejdsliv har jeg været optaget af det, man kalder »mønsterbrydere«, altså de børn, der bryder ud af deres sociale arv.Hvordan skaber vi flere af dem? Hvordan får vi set de børn, der har det svært derhjemme med måske en fraværende eller voldelig far og en mor, der er misbruger, mange små søskende, der også er forsømte osv.Her har skolerne virkelig en vigtig opgave.Mit livs lærerVi hører meget ofte, at det er en pædagog eller en lærer, der får øje for sådan et barns evner, og dermed får understøttet barnet i at begynde at tro på egne muligheder. Med en stabil og vedholdende indsats fra den voksne, sker det lykkeligvis, at sådan et barn kommer ud af det svære miljø.Jeg har netop været sammen med en kunstmaler, der voksede op på Vesterbro i en socialt tung familie. Han havde et tegnetalent, hvilket var helt uhørt i det miljø. Han fik tilfældigvis og heldigvis en tegnelærer, der kunne se hans evner.Læreren sørgede for, at han øvede sig mere og mere i at tegne og male, og at hans tegninger blev udstillet. Han er nu en berømt maler. Det var aldrig sket uden en stabil, stædig og seende lærer.Der findes en dejlig bog fra Lindhardt og Ringhof, der hedder »Mit livs lærer«, hvor kendte fortæller, hvilken betydning deres lærer fra skoletiden fik for dem. Det er spændende læsning, ikke kun for skolefolk, men for os alle. De fleste bidrag er gribende og tankevækkende.Jeg blev rørt, da jeg læste Ayse Dudu Tepes fortælling om hendes lærer i Esbjerg, der virkelig gjorde en forskel for hende. Hun var barn af tyrkiske indvandrere med en meget svag skolegang, og det var ikke nemt at klare den danske skole for hende. Men takket være en lærer, der virkelig så hende og forstod hendes vanskeligheder, fik hun overvundet dem. Hun er et dejligt eksempel på, hvilken forskel en dygtig lærer kan gøre.Husk alle vores hverdagshelte.Lise Egholm er forfatter og tidligere skoleleder.Vi hører meget ofte, at det er en pædagog eller en lærer, der får øje for sådan et barns evner, og dermed får understøttet barnet i at begynde at tro på egne muligheder.
Perspektiv.
I Aarhus kan de godt lide fest og farver. Det er ikke uden grund, at Danmarks største provinsby - eller Jyllands hovedstad, alt efter temperament - i mange år havde sloganet »Smilets by«, indtil et eller andet overbetalt PR-bureau fandt ud af, at det nu skulle være noget med fremtid på engelsk.Næ, fest og farver, det er mere til aarhusianerne, som i år er europæisk Kulturhovedstad. Det har hidtil gået lidt stille af, men en lyserød park har for alvor sat farver på kunsten - og de lokale debattører har haft en fest. Det hele handler om, at en tysk kunstner har malet noget græs, buske og stier i Mindeparken syd for Aarhus lyserødt og hvidt som led i kunstværket »The Garden«. I Jyllands-Posten forklarer hun, at hun gerne vil stille spørgsmål ved vores illusion om natur og i øvrigt gøre opmærksom på miljøet, som vi ikke behandler særligt godt.Så det er jo lige efter kunst-bogen - en ganske banal holdning bag et opsigtsvækkende angreb mod en bedsteborgerlig hundelufter-park. Efterfulgt af først sure for ikke at sige harmdirrende klagere, inden diskussionen hen på ugen vendte mod en positiv majoritet - så er det jo heller ikke værre. Det ødelægger såmænd ikke mere græs end en DHL-stafet, og det er også godt med noget nyt og disruptende, og kunst skal da vække debat og tanker, ikke. Så alt ender nok godt i Aarhus.Gør det også det for Lars Løkke? Det er måske mere tvivlsomt, selv om udviklingen og skudsmålene var lige så forudsigelige, da Løkke og kompagni holdt afslutningsdebat og gik på sommerferie i denne uge.Forinden havde Løkke selv malet med den store pensel, da han først på ugen præsenterede sin nye forkromede 2025-plan, som skulle skaffe et nyt stort råderum - det er sådan et politisk begreb, der minder lidt om Hemmelighedernes kammer i Harry Potter - ingen ved, hvor det er, men alting kan findes der, hvis man står og mangler det.Løkkes nye plan virkede lidt løs i kanterne, men hvis man ikke helt har fulgt med i dækningen, kan den opsummeres til, at de unge skal tidligere ud og bestille noget, de gamle skal senere hjem på sofaen, og alle dem midt imellem skal helst lave noget mere. Nå, ja og så skal vi have nogle flere kloge hoveder udefra - i modsætning til alle de dumme hoveder, alle forsøger at holde væk.Sværere er det ikke, men om det kommer til at gå efter Løkkes hoved, tror man mindre på. I hvert fald hæfter det samlede danske kommentariat sig mest ved striben af fiaskoer i deres sommerferiehilsen til statsministeren.I Ekstra Bladet skrev Hans Engell, at selv store doser oppustet selvros ikke kunne skjule kendsgerningerne: »At Løkkes regering er historisk svag«, og »rækken af politiske nederlag i året har været lang«. Mens JPs kommentator med henvisning til, at Donald Trump angiveligt skulle have kaldt Løkke for »Kongen af Danmark«, konkluderede: »Løkke er på ingen måde enevældig. Han er heller ikke vældig.« Det er godt, der ikke er nogen regler om mobning, når det handler om politik - i hvert fald ikke nogen imod det. Men det virker nu også lidt, som om det hele preller lidt af på Løkke efterhånden - han er nærmest blevet skæld ud-immun.Det samme kan siges om en anden farverig politiker fra samme parti, Inger Støjberg, der i denne uge måtte ud i et længere live-dækket samråd om sin rolle i beslutningen om at skille barnebrude fra deres voksne mænd - en beslutning, der ikke var dækning for i loven, og vidste Røde Inger nu det i forvejen? Det mener Politiken nok, man kan godtgøre, at hun gjorde, men ifølge en Venstre-kollega, så kan avisen jo bare ikke udstå Inger Støjberg.Det er selvfølgelig et lidt billigt forsvar, men samtidig ikke helt hen i vejret. I tilfældet Støjberg taler vi trods alt nok om den mest udskældte borgerlige, siden Fogh og Pia Kjærsgaard var obligatoriske fnyse-objekter blandt alle fra de radikale og til yderste venstrefløj.Men hade-objekt, stormvejr og maratonsamråd til trods - Støjberg skal såmænd nok blive siddende, for hun har nemlig venner ét sted. Og da det er hos DF, der reelt har magten i dansk politik, er det sådan set nok.Og som DFs Martin Henriksen svarede, da han blev spurgt til en kommentar om en mail, som Støjberg måske havde set, og som måske var afgørende for alting: »Jeg er ligeglad.« Ikke meget fest og Tamil-sag dér.Fest og farver var der til gengæld på broerne i København i denne uge. Ja ikke på Østerbro, hvor pæne mennesker som overtegnede bor, men Nørrebro og Vesterbro fik en fuld omgang »Distortion«. Den efterhånden klassiske gadefest, hvor der bliver skruet helt op for bassen og brækkeriet, dansen og drukken, og ikke mindst de kritiske røster fra borgerlige stemmer og lokale, der er en kende trætte af den medfølgende skralde-og urinstank i de følgende dage.»Smadr nogle biler og pis i gaden - så belønner Københavns Kommune dig,« som det lød fra en liberal ungdomspolitiker i Politiken, som også havde talt med 20-årige Emilie fra Næstved, som var kommet til staden for at blive lidt halvsnalret og have en god fest. Og til de lokale havde hun et godt råd: »Jeg synes, de skal tage en slapper. Det sker jo kun en gang om året«.Det er jo lige efter kunst-bogen - en ganske banal holdning bag et opsigtsvækkende angreb mod en bedsteborgerlig hundelufter-park.


Anders Matthesen har det sorte bælte i at lave jokes, men selv som komiker på 25. år mærker han tomheden og rastløsheden over ikke at kunne bevæge sig videre hurtigere nok. 
Da Dorthe Nors' roman »Spejl, skulder, blink« udkom i begyndelsen af 2016, var begejstringen blandt de danske anmeldere stor.»Ganske enkelt fremragende«, »en roman, der rammer tiden« og »Dorthe Nors brillerer igen«, lød det blandt andet fra de litterære kritikere på de store aviser. Flere af dem pegede også på, at »Spejl, skulder, blink« meget vel kunne blive bogen, der ville få de danske læsere til at indse dét, som særligt amerikanerne opdagede, da hun for nogle år siden begyndte at få noveller trykt i førende amerikanske magasiner og fik kickstartet sin internationale karriere: Dorthe Nors er noget særligt.Og et års tid efter udgivelsen kan forfatteren faktisk spore en forandring.»Bogen har givet mig flere læsere i Danmark, og den helt store forskel på før og nu er, at jeg ved forskellige arrangementer og oplæsninger kan mærke, at publikum har læst min bog, for de stiller spørgsmål ind i bogen og til handlingen.Tidligere var det min oplevelse, at folk mødte op for at se, hvad jeg var for en, og at de først skulle til at lære mit forfatterskab at kende,« fortæller Dorthe Nors.»Spejl, skulder, blink« handler om Sonja, der er midt i livet og ved at tage kørekort. Det går ikke så godt. Sonja kan ikke finde ud af at skifte gear, og hendes kørelærer har mere travlt med at tale om sig selv end at lære hende det.Og det er ikke kun gearstangen, Sonja har problemer med at få magten over.»Ligesom næsten alt andet, som jeg har skrevet, er ' Spejl, skulder, blink' en eksistentiel roman, der handler om overgangssituationer.Sonja har levet sig op i et hjørne, hvor hun hverken kan komme frem eller tilbage. Fremtiden har lukket sig, og fortiden er umulig at komme tilbage til. Det er en interessant eksistentiel situation at betragte en karakter i, fordi alle mennesker kan genkende dét at gå i stå og skulle håndtere en eksistentiel handlingslammelse, hvor der ikke er fri passage fremad,« siger Dorthe Nors.Det urbane livSonja bor på Vesterbro, men drømmer om barndommens landskaber i Vestjylland, og hun ser kørekortet som sin adgangsbillet til hjemstavnen.Den del af handlingen er blandt andet inspireret af Dorthe Nors' egne oplevelser, og hun har i adskillige interview fortalt om sin egen flytning fra København til Vestjylland.»Det geografiske aspekt har også fyldt meget i Danmark, når jeg har talt om bogen. I udlandet betyder det ingenting. I andre lande går læserne direkte ned i bogens egentlige tema.I Sverige er den blevet læst som en kriseroman om et menneske, der er fanget. Det samme har været tilfældet i Tyskland, og jeg glæder mig til at se, hvad de bliver optaget af andre steder, og om der er andre end danskerne, der også går ind i en centraliserings-eller decentraliseringskritik.Jeg har virkelig oplevet, at det var noget, der kunne få folk op fra stolene herhjemme, og at mange enten er meget for eller meget imod det urbane liv,« fortæller Dorthe Nors.Da hun i 2013 begyndte på »Spejl, skulder, blink«, var hun endnu en litterær hemmelighed.Hendes internationale gennembrud betød, at skriveprocessen trak noget ud, for hun fik pludselig travlt med at markedsføre sit forfatterskab på fremmede bogmarkeder, og i dag bruger hun en stor del af sin tid på at lave aftaler om interview, oplæsninger, deltagelse i litteraturfestivaler og meget andet. Rettighederne til »Spejl, skulder, blink« er på nuværende tidspunkt solgt til blandt andre USA, Frankrig, Sverige, Tyskland, Tjekkiet, Italien, Storbritannien, Holland, Norge og Ungarn.»Gennembruddet har betydet meget for mig.Jeg kan love dig for, at det er noget sjovere, end da jeg blev læst af 500 mennesker. Dengang havde jeg en følelse af, at jeg skrev op ad en lidt meningsløs mur. Der er en vitalitet i at vide, at det man laver, rent faktisk når ud til nogle mennesker.Det er også et stort privilegium at blive læst mange steder, for i hvert land bliver man læst en lille smule anderledes,« fortæller Dorthe Nors.AnmeldelserneDen store rækkevidde og opmærksomhed har også betydet, at Dorthe Nors er holdt op med at læse anmeldelser af sine bøger. Hun nøjes nu med at orientere sig i overskrifterne for at se, i hvilken retning de peger.»Sådan har det bestemt ikke altid været. Da der gik tre år imellem, at jeg blev anmeldt, slugte jeg anmeldelserne råt, men i dag bliver jeg anmeldt uhyggeligt meget i mange forskellige lande. Hvis jeg skal æde alt det og arkivere det i mit hoved, bliver det for meget. Det ville blive for selvoptaget, hvis jeg skulle sidde med en finger i navlen hele tiden,« siger Dorthe Nors, men de danske anmeldere og læserne vil hun meget gerne anerkendes af: »Hjemmebanen er noget særligt. Det er lidt ligesom, at man gerne vil anerkendes af sin familie og have, at de synes, at man er dygtig.Det er lidt vigtigere end naboens mening. Man er også mere sårbar på hjemmebanen, fordi det er der, hvor man har sit udgangspunkt og sit sprog og kender alle koderne.«.bra@berlingske.dk Fakta: De nomineredeLæsernes bogpris Merete Pryds Helle»Folkets skønhed« Lindhardt &amp; RinghofDaniel Dencik»Grand Danois« GyldendalChristina Hesselholdt»Vivian« RosinanteSøren Ulrik Thomsen»En hårnål klemt inde bag panelet« GyldendalDorthe Nors»Spejl, skulder, blink« GyldendalJørn Brøndal»Det sorte USA« Gads ForlagOlga Ravn»Den hvide rose« GyldendalAbdel Aziz Mahmoud»Hvor taler du flot dansk!« Politikens ForlagMalene Sølvsten»Ravnenes hvisken« CarlsenThomas Rydahl»De savnede« Politikens Forlag
I løbet af få år har Dorthe Nors fået et stort internationalt publikum. Hun oplever, at danskere er meget optagede af ét særligt aspekt i »Spejl, skulder, blink«, som læsere i andre lande er bedøvende ligeglade med.
Da jeg som 19-årig flyttede til København fra lille Als, så restaurantscenen fuldstændig anderledes ud, end den gør i dag. Der var ikke noget mellemlag som det, vi ser nu, med Uformel, Barr, 108, Gorilla, No 2 og så videre. Det var enten dyrt, godt og overvejende fransk eller dårligt. Men det var nu ikke noget, der holdt mig søvnløs om natten. Jeg havde andre prioriteringer dengang.De første par måneder boede jeg på et meget lille værelse på Christianshavn.Når jeg ikke gik i stramme bukser og imiteret læderjakke og hørte Suede på min gåtur over Knippelsbro mod Nørreport, hvor jeg arbejdede i en boghandel, hang jeg ud hos mine venner i et saneringsmodent rottehul på Colbjørnsensgade på Vesterbro, en iskold kælderlejlighed, der lugtede af fyringsolie.Jeg levede af karrysalat, den skriggule med nudelstykkerne i, jeg husker, at en bøtte kostede 4,95 i Netto i Fiolstræde, helt hvidt flute og en rød peber i ny og næ. Sidstnævnte reddede nok mit liv, da mit væskeindtag næsten udelukkende bestod af de billigste pilsnere, selvsamme Netto kunne præstere. Jeg ignorerede med stor dygtighed, at mad havde anden værdi end den, der lå i hurtigt at gøre én mæt.Senere flyttede jeg til en toværelses i Nordvest, hvor jeg udvidede repertoiret en smule til også at tælle frembringelserne fra de lokale pizzeriaer. Der var så mange tomme pizzabakker i den lejlighed, at mine skiftende lejere og jeg kunne have totalisoleret hele den treetagers bygning på Møntmestervej, vi boede i, med dem. Og det i en grad, så ingen nogensinde havde behøvet at tænde for en radiator igen.De var absolut laveste fællesnævner, pizzaerne, og udelukkende valgt ud fra følgende kriterier: De skulle være billige, og leverandøren skulle bo tæt på. Og der skulle ekstra ost på. Ubevidst var jeg nok i gang med at udleve mit hidtil eneste ungdomsoprør, blot i en kulinarisk ramme.FOR I MIT barndomshjem spiste vi pissegodt.God hjemmelavet mad af ordentlige råvarer. Min mor var en haj i et køkken.Men også så meget en haj, at køkkenet i den grad, og uden spørgsmål, var hendes domæne. Hun lavede maden, min far og jeg vaskede op. En fordeling, der passede alle glimrende. Min far arbejdede meget i udlandet og tog ofte mig med ud at rejse, så da jeg flyttede hjemmefra, havde jeg spist mere på restaurant end de fleste. Og spist mere god mad end de fleste. Jeg kunne kende en chateaubriand på lang afstand, men jeg havde stort set ingen praktisk kunnen i et køkken.Så efter et års tid som udeboende og på ovenstående diæt lignede jeg lort. Udmarvet, bleg og med dybe rande under øjnene, og mit afblegede hår, der, indrømmet, egentlig var mere tissegult end platinblond, hjalp ikke på det. Og så var jeg syg hele tiden. Og selv om der var en vis tilfredsstillelse for en nys udflyttet ungersvend som jeg selv ved mors skeptiske blikke, og dem var min mor ret god til, kunne jeg godt se, at hendes skepsis var velbegrundet. Jeg var nødt til at gøre noget ved min diæt.Gudskelov mødte jeg lige deromkring en flok drenge, der alle på den ene eller anden måde var tilknyttet Restaurant Gammel Mønt og kokken ' Røde' Claus Christensen. Og de vidste ikke alene alt om mad, de kunne også lave den. Gavmildt og til min mors store glæde tog de mig med i flokken, og alt, hvad jeg i dag ved om råvarekvalitet og ultraklassiske retter fra det franske og det danske køkken, og det er ret meget, lærte jeg i det slæng. Når jeg ser tilbage på det, virker det, som om jeg gik fra karrysalat og skodpizzaer til søtunge Walewska over night.Og fordi den daværende restaurantscene ikke appellerede til os med slunkne pengepunge, lavede vi selv maden.Hele tiden. Sammen. Der var nogle vidunderlige år, hvor alt drejede sig om maden og vinen og håndværket.MIDT I DET hele lagde min mor sig ned og døde. Hun havde været syg i 4 år, så det kunne næppe komme som et chok for mig. Men det gjorde det. For jeg havde været på en anden planet i de år, hvor jeg havde haft travlt med at definere mig selv og tillære mig selv grundstenen i et liv som selvstændigt individ væk fra mor og far; at lave mad og gøre det ordentligt.Noget af det, der stod klart, efter at chokket var lettet, var, at min mor og jeg endte med altid at lave mad til hinanden.Aldrig sammen. Den helt enestående værdi, der er i at stå sammen i et køkken med dem, man holder af, og lære og lære fra sig, fortælle historierne om maden, er så stor, at ingen må snyde sig selv for det. Og den snød jeg mig selv og min mor for.Idag er det umuligt ikke at spise godt i København, hvis man vil. Og billigt, tilmed.Og det er jo privilegeret at bo i en by, hvor man bare kan gå ud at spise med sine kære, når man har lyst. Men det må aldrig blive på bekostning af de fælles måltider, man går sammen i køkkenet om at tilberede. De er guld værd.ibyen@pol.dk Fakta: MIKROPORTRÆT Lars BjerregaardAlder og beskæftigelse? »42 og lever af at finde og fortælle historier om folk og virksomheder« Hvor går man hen og spiser i weekenden, hvis man er lige så fattig som Lars på 19, men stadig gerne vil spise godt? »Hvis jeg kunne banke lidt fornuft ind i den karrysalatjunkie, ville jeg sige, at han skulle tage på Barr og få mormormaden i Thorsten Schmidts klæder og drikke en kvalitetsøl eller to til. Det ville klæde ham« Og hvor vil den 42-årige Lars gerne hen? »42-årige Lars tager på Omar og spiser blækspruttehotdog og drikker naturlige vine, imens 19-årige Lars sender ham de skeptiske blikke, han lærte af sin søde mor«.
Ibyens madklummist ser tilbage på en tid, hvor mad, man spiste ude i København, var enten fransk og dyr eller bare dårlig.
Danske Bank tager rollen som bolværk mod kriminelle, der forsøger at vaske penge hvide eller finansiere terror alvorligt.Det har den 20-årige Mille Blem mærket. Siden midten af juni har hun forsøgt at få en almindelig indlånskonto i Danske Bank, fordi hun har etableret et lille konditori på Vesterbro i København, Mille's Minis.Og først for nylig - efter at Morgenavisen Jyllands-Posten havde kontaktet Danske Bank, fik hun sin indlånskonto.Hun forstår ikke, at det skal være så svært og tage så lang tid at få en erhvervskonto uden kreditfaciliteter. Hendes bankrådgiver har bl. a.krævet en kopi af en lejekontrakt, oplyser hun, og hun har rykket sin udlejer, men stadig ikke fået den.Finanstilsynet oplyser, at bankerne ikke er forpligtet til at bede om lejekontrakter. De skal blot have et tilstrækkeligt kendskab til deres kunder, så de ikke bliver misbrugt til hvidvask af penge og til at finansiere terror. Graden af dokumentation afhænger af, hvor stor en risiko banken vurderer, at den enkelte kunde udgør, oplyser tilsynet til Jyllands-Posten.Konditor er ingen trusselMille Blem føler, at hun med sin nyetablerede enkeltmandsvirksomhed ikke udgør en trussel, men ifølge Danske Bank skal kampen mod hvidvask og terror-finansiering tages alvorligt.»Vi har ikke kun en pligt, fordi lovgivningen siger sådan, og myndighederne fortæller, at vi skal gøre sådan, men vi har også en pligt på samfundets vegne til at agere som første værn i bekæmpelsen af terrorfinansiering og hvidvask, og det tager vi ganske alvorligt i Danske Bank,« siger Niels Bang-Hansen, direktør for business banking Danmark i Danske Bank, som glæder sig over, at banken hvert år hjælper 12.000 selskaber med at få en indlånskonto.»Med det store antal kan det ikke undgås, at der er en dialog, som nogle gange går en lille bitte smule ved siden af. Men heldigvis er det undtagelsen, der bekræfter reglen, når der går mere end to måneder med at få etableret en erhvervskonto hos os,« siger Niels Bang-Hansen.Hvorfor kræver I overhovedet en kopi af en lejekontrakt? »I forhold til hvidvask er det ikke sådan, at vi har en liste med ting fra myndighederne, som vi skal kende præcist.Formuleringerne er en smule mere runde. Vi skal være sikre på, at den kunde, der vil oprette en virksomhed, er den rigtige person.Man kan sige, at bevisbyrden er lagt over på banken,« siger Niels Bang-Hansen, Danske Bank.Og når der netop ikke er en liste fra tilsynet, hvorfor kræver I så en kopi af en lejekontrakt af en kunde, som ikke har en kopi, men som har al mulig anden dokumentation? »Jeg kan ikke svare dig om den pågældende sag, for jeg kender den ikke til bunds,« siger Niels Bang-Hansen.Det har indtil nu taget fra medio juni at få kontoen. Hvorfor tager det flere måneder for jer at behandle en ansøgning om en indlånskonto? »Det gør det heller ikke. Normalt går der et par dage, før man er igennem det, vi kalder vores velkomstproces med kend din kunde og hvidvask.Så går man over i næste fase om at få leveret de produkter, man har bedt om,« siger Niels Bang-Hansen.Synes du, at I som bank har ydet en tilfredsstillende service i denne sag? »Det kan jeg ikke svare dig på,« siger Niels Bang-Hansen.I hele opstarten som selvstændig siger Mille Blem, at det sværeste har været at få en indlånskonto i banken. Hvad tænker du om det? »Jeg tænker, at jeg er super glad for, at det heldigvis ikke er sådan, de fleste ser på det.For langt hovedparten af de 12.000 kunder, vi siger velkommen til hvert år, går selve det at etablere kundeforholdet temmelig godt og smertefrit,« siger Niels Bang-Hansen.Er I tilbageholdende, fordi indtjeningen er for lille? »Der kan jeg bare sige fuldstændig firkantet, at i Danske Bank er alle kunder velkomne.Store, små, komplekse og ukomplekse. Som landets største bank har vi også et samfundsansvar for at støtte op om de personer, der har lyst til at sætte gang i nogle ting. Og vi mener, at over tid er det en rigtig god forretning for os at være der på det rigtige tidspunkt, når nogle sætter nye virksomheder i gang.Og der er også ofte et super spændende privatkundeforhold i de tilfælde,« siger Niels Bang-Hansen.Erhvervsminister Brian Mikkelsen har i år henstillet til Finans Danmark, at banker skal oprette almindelige indlånskonti til små erhvervsdrivende. Det gør han vel ikke, hvis dette område er fuldstændig uproblematisk? »Jeg siger ikke, at dette område er uproblematisk. Jeg tror, at rigtig mange banker har svært ved præcist at kalibrere sig ind på, hvilke myndighedskrav man skal leve op til omkring hvidvask og kundekendskab.For her er kompleksiteten eksploderet de seneste år. Derfor må man også have en vis ydmyghed i forhold til, at det er et svært område for os som banker at agere i. Og vi er stadig i en fase, hvor vi tilegner os de nye myndighedskrav,« siger Niels Bang-Hansen.claus.iversen@finans.dk kristoffer.brahm@finans.dk Vi har også en pligt på samfundets vegne til at agere som en first line of defense i bekæmpelsen af terrorfinansiering og hvidvask.Niels Bang-Hansen, direktør i Danske Bank.
 Det er svært for bankerne at lægge linjen i sager, hvor nystartede erhvervsdrivende skal have en indlånskonto. Det mener direktør Niels Bang-Hansen fra Danske Bank.
Nederst i toiletdøren er der et hul på 30 gange 40 centimeter.Hører man til dem, som besørger bedst bag en hel dør, kan man gå ud i haven, gennem det lange græs, hen til et muldtoilet. Et træskur med en bænk. I bænken er der skåret to numserette huller, under hvert hul står en blå tønde til at gribe efterladenskaberne." Her kan man sidde i fred og læse en kærlighedsnovelle, hvis man har brug for det," siger Lise Maj Brinch Nielsen, en af medstifterne af landkollektivet De Sydvendte Spande.Hører man til de rigtig sociale toiletgængere, har man mulighed for at invitere en ven med til et spil skak på toiletbænken.For omkring fire år siden mødtes en flok unge med en trang til at bryde med nogle af samfundets normer i en lejlighed i København. Ét møde blev til mange flere, nogle sprang fra, nye kom til. For dem var det ikke givet, at det at blive voksen er lig med hus med plads til en familie, fast job. Og gæld." Jeg ringede til min far og sagde, at vi skulle bruge bilen," fortæller Lise Maj, som ud over at være 24 år læser på Ollerups frie Lærerskole.Nogle ville kalde hende drenget med kasketten presset ned over det korte, mørke, pjuskede hår.En høj, slank krop pakket ind i bukser og skjorte, store, brune øjne, høje kindben, en sølvring mellem næseborene, og så uddeler hun kram, der kan mærkes." Jeg fik reklamer i hovedet, biler overalt, et tempo, der bare pressede sig ned over mig. Jeg havde svært ved at trække vejret dybt ned i maven," fortæller Lise Maj om sine år i København." Her får jeg ro og en kontakt med naturen. Kan lyde meget hippieagtigt, men det er meget reelt. Når jeg er i kontakt med naturen, er jeg mere i kontakt med mig." En kassevogn fuld af udbryderlystne unge kørte land og rige rundt og så det ene bindingsværkhus efter det andet." Vi blev ved med at vende tilbage til stedet her. Jorden har været dyrket økologisk i over 20 år, og så er her bare en god energi," siger hun.De syv blev enige om at slå til, skrabede sammen, hvad de havde af penge og købte gården 15 kilometer syd for Nyborg kontant for 650.000 kroner. Nogle havde arv eller gode opsparinger at smide i puljen, andre havde knap så meget.Nogle sover på madrasser i husets to værelser, andre sover i skurvogne i haven." Nogle havde meget brug for at kunne sige: Jeg sover derovre. Andre finder bare en ledig madras." Midt i rundvisningen kaster Lise Maj sig over en sovende mand i en seng." Heeeeej, hvor har jeg savnet dig. Er du her?!".Vi befinder os i det kolde rum, fortæller hun, da hun igen har løsrevet sig fra sin ven i sengen. Der er ingen isolering, og der er kun en murstensvæg ind til gederne." I gamle dage sov man jo med dyrene for at holde varmen.Det kan være, I skal føre traditionen videre," foreslår den netop vågnede husgæst." Det kan da godt være, man skulle tage ved lære af gamle dage. Men så vil jeg hellere have hest. Jeg stoler ikke på den der hanged." Al husets inderbeklædning er pillet af og murstensvæggene blotlagte. Egentlig på grund af fugtproblemer, men de rustikke murstensvægge giver en fornemmelse af moderne Vesterbro-lejlighed, der møder gammel bondegård.I det andet værelse er der, udover nogle madrasser på gulvet og en ramme uden billede på væggen, et par bugnende fulde tøjskabe." Her har vi vores fællestøj.Vi har det meste fælles. Nogle deler underbukser og strømper, andre har også deres eget." De deler stort set alt. Mangler de penge i kassen, så har de et fælles deltidsjob, hvor de transskriberer for en dame." Man smider i kassen, hvad man har overskud til. Nogle tjener penge og kan bidrage med dem, andre har hænderne godt skruet på og bidrager med det." De har et fælles madbudget på et par tusinde om måneden.Resten skralder de. Altså samler kasseret mad fra supermarkedscontainere på et par ugentlige aftenture." I starten levede vi for langt mindre. Nu er vi blevet mere magelige," griner Lise Maj.Magelighed. En tilstand, som har ramt mangt en idealistisk hippie gennem tiden.Og så sidder man pludselig dér, hvor man havde svoret, man aldrig ville sidde, på murermestervillaens tilstødende terrasse og nyder et glas vin efter en lang arbejdsdag.Hvorfor ikke bare acceptere, at alle veje fører til kreditforeningslån? Og så nyde det komfortable liv? " En tung trædemølle. At lave penge for at lave penge." Pause." Man har institutioner, fordi man ikke har tid til at passe sine børn. Man tjener penge for at kunne betale for institutionerne, og man har ikke tid til at passe sine børn, fordi man skal tjene penge." Mange ser ikke det liv som et valg, mener Lise Maj. For vi har fået det ind med leverpostejsmadpakken, fra vi var ganske små.Når vi bliver voksne, har vi lært at passe ind i de rammer, som samfundet tilbyder. Sådan fortsætter trædemøllen, mener hun. Det er dét, de unge fra De Sydvendte Spande vil bryde med. De prøver at viske lystavlen ren, eksperimentere og finde ind til kernen af deres egne behov.Lige nu er behovet morgenkaffe og fællesmøde med en snak om dagens gøremål.Flere og flere støder til omkring bordet. Et par venner af huset, et par frivillige arbejdere, nogle beboere. Ét kan de blive enige om: I aften er der dansefest i Svendborg.indland@k.dk 
De deler alt. Lige fra underbukser, sokker og seng, til mad, penge og følelser. De syv unge er flyttet ud på landet, væk fra reklamesøjler, forbrug, larm og tempo.
I den seneste sæson af Netflix-serien House of Cards gør Frank Underwood alt - og mere til - for kynisk at skabe en tilstand af frygt for krig, usikkerhed, uro og trusler mod USA hos vælgerne. Blandt andet kræver han, at svært bevæbnet militær udstationeres ved valgstederne i Ohio, selv om myndighederne ikke ser noget behov for det. Og han forårsager Det Hvide Hus evakueret og forsøger at få Kongressen til at erklære USA i krig, efter at en amerikansk borger er taget til fange og dræbt af islamister. Hensigten er åbenlyst at skabe en glohed platform af usikkerhed i befolkningen, så de stemmer på genvalg til det sikre, trygheden - nemlig Underwood. »Vi underkaster os ikke terror, vi skaber terror,« siger den diabolske præsident direkte henvendt til seerne. I en anden amerikansk serie, Homeland, fingerer en specialgruppe af efterretningstjenesten et terrorangreb for at udstille den nyvalgte kvindelige præsident som svag og magtesløs.Tryghed og utryghed er følelser, som er svære at definere; de kan udspringe af mange ting og er forskellige fra menneske til menneske. Men at tryghed er uløseligt forbundet med politik og vores forventninger til politikerne om at håndtere det, der skaber utrygheden, er uden for diskussion. Man skal ikke have studeret valgplakater og partiernes hjemmesider længe for at konstatere, at politikere lever af at skabe tryghed ikke bare i forhold til kriminalitet og terror, men også når det gælder privatøkonomien, kulturelle værdier og meget andet. »Der er så meget, vi skal passe på,« hedder Dansk Folkepartis slogan for tiden. Titlen på regeringsgrundlaget er »Et friere, rigere og mere trygt Danmark«, mens Socialdemokratiet ved sidste valg forsøgte at vinde stemmer på »Det Danmark, du kender«. Nu viser en ny undersøgelse fra Trygfonden, at københavnerne føler sig mere utrygge i forhold til kriminalitet.Færre føler sig trygge i det kvarter, de bor i. Selv om antallet af anmeldte forbrydelser i hovedstadskommunen er omtrent stagnerende - på nogle områder er kriminaliteten svagt stigende i forhold til sidste år og på andre, blandt andet når det gælder indbrud, er den faldende - så føler mere end ti procent af indbyggerne i fem ud af 13 bydele sig utrygge.Paradoksalt nok er det sådan, at i de to bydele, hvor der er mest kriminalitet - Indre by og Vesterbro - føler beboerne sig mest trygge. Følelsen af utryghed har derfor ikke nødvendigvis nogen sammenhæng med de trusler, der findes i virkeligheden.Spørgsmålet er derfor, om politikere bevidst eller ubevidst selv medvirker til at gøre trygheden mindre ved ligesom Francis Underwood at flashe og overdrive de ting, der skaber utrygheden. De fleste politikeres svar på trusler og usikkerhed uanset omfang er sjældent at berolige og tale problemerne ned, tværtimod. Det er at udvise politisk handlekraft med stadig kraftigere virkemidler.Når den konservative Naser Khader for eksempel mener, at der skal udstationeres svært bevæbnet militær ved fodboldkampe og Den Lille Havfrue, og at vi skal vænne os til soldater i gaderne, eller når han mener, at Danmark bør indføre skarp kontrol ved grænsen til Sverige for at holde jihadister på vej over Øresund ude, er det så med til at skabe tryghed eller det modsatte? »Vi står i en krigslignende situation, og befolkningen er nødt til at vænne sig til, at der kommer til at være militær i gaderne til at beskytte os,« sagde de Konservatives retsordfører til Berlingske i sidste uge.Når man i Trygfondens undersøgelse spørger københavnerne, hvad der får dem til at føle sig utrygge, svarer 28 procent »kriminelle hændelser generelt«, hvilket dækker over en opfattelse af, at der generelt er meget kriminalitet, 26 procent svarer »personlige oplevelser«, for eksempel at man selv eller bekendte har været udsat for utryghedsskabende hændelser, og 13 procent svarer »mediebillede«. Tryghed og personlig sikkerhed ligger i toppen af behovspyramiden. Hvis ikke den er der, er alt andet underordnet. Derfor er det et særdeles potent politisk redskab at kunne skabe tryghed - og måske i virkeligheden også den utryghed, der er forudsætningen for, at tryghed er en efterspurgt politisk vare. Spørg bare Frank Underwood.Uanset om det er rockere, østbander, vold eller terror, har de færreste tilsyneladende en interesse i at tale truslerne ned og sætte dem i de rigtige proportioner - måske lige med undtagelse af politiet og efterretningstjenesterne.Utrygheden fodrer sig selv, og opbakningen til handlekraftige politikere kræver, at der er noget at handle imod. Så hvis handlekraften, retorikken og de midler, man er villig til at tage i anvendelse, i sig selv skaber større utryghed, så har politikere og medier skabt en selvforstærkende negativ spiral, som kan være svær at bremse.Bent Winther er Berlingskes samfundsredaktør.Fakta: UNDERSØGELSETryghed i KøbenhavnKøbenhavns Tryghedsundersøgelse 2017 viser, at andelen af københavnere, der er utrygge i deres nabolag, er steget fra seks procent i 2016 til ni procent i 2017.Det er den højeste andel af utrygge siden 2010.I 2017 oplever 22 procent af københavnerne utryghed i aften-og nattetimerne mod 18 procent i 2016.Siden 2013 er der til gengæld sket et kontinuerligt fald i indbrud fra 6,2 i 2013 til 3,7 anmeldelser pr.1.000 indbyggere i 2016.
ANALYSE.
Det går den rigtige vej med sygefraværet i Københavns Kommune, men Københavns sygefraværsrapport for 2016 vidner også om, at der fortsat er et stykke vej at nå flere steder.Mens gennemsnitsmedarbejderen i kommunen var syg i 12 dage i 2016, havde sosu-personalet et sygefravær på godt 16 dage. Det er 12 procent højere end pædagogernes og hele 35 procent højere end lærernes.Det står især slemt til i byens hjemmepleje og på plejehjemmene.Det gennemsnitlige sygefravær i kommunens 38 plejecentre, der har knap 2.600 ansatte, og 24 hjemmeplejecentre med 1.864 årsværk er henholdsvis 14,4 og 15,7 dages sygdom per ansat, viser en ny analyse, som den liberale tænketank Cepos har lavet på baggrund af Årsrapport for 2016 om sygefravær fra Københavns Kommune.Undersøgelsen viser også, at der markant forskel fra bydel til bydel, hvor de ældre på Nørrebro og Bispebjerg må leve med mere sygdom blandt plejepersonalet i forhold til for eksempel de ældre i Valby og på Vesterbro. Og den viser, at der er markant forskel fra arbejdsplads til arbejdsplads.De ansatte på Plejecenteret Langgadehus i Valby oplevede 29,6 såkaldte fraværsdagsværk a 7,4 timer per medarbejder hos de 57 fuldtidsansatte i 2016.Inden for hjemmeplejen ligger Dagsyge plejen Center Midt øverst på listen med 37 fraværsdagsværk per ansat for de 18 ansatte. Sygefraværet har her ligget stabilt i tre år.Bonusordning mulig vejDet høje sygefravær går ud over de ældre, fortæller Mia Amalie Holstein, der er velfærdspolitisk chef hos den liberale tænketank Cepos.Hun vurderer, at potentialet i København for at nedbringe sygefraværet er stort, og at der vil være gevinster for både de ældre på grund af færre vikarer, medarbejderne og kommunens økonomi.Mia Amalie Holstein har gennem mange år arbejdet og analyseret sygefravær, bl. a. har hun interviewet en lang række medarbejdere og ledere på plejehjem også i København om sygefravær.»Uklar ledelse, dårlig medarbejderkultur og et usundt arbejdsmiljø er de primære årsager til højt sygefravær.Sygefravær hænger uløseligt sammen med ledelse. Lederen skal give medarbejderen medansvar, være fleksibel, og så skal han reagere på et højt sygefravær,« siger hun.Et andet værktøj, man også i København bør overveje, er bonusordninger, mener Mia Amalie Holstein.»Den kunne falde ud til lederen, men den kunne også falde ud til medarbejderne. Nogle steder har man gjort forsøg med at lade medarbejderne dele i porten med institutionen, så hvis man evner at reducere sygefraværet, hvormed man sparer nogle penge for eksempel på færre vikarer, bliver det også til gavn for alle ansatte,« siger hun.Cecilia Lonning Skovgaard er spidskandidat for Venstre ved det kommende kommunalvalg. Hun er ' trist' over udviklingen. »Hvad skyldes det så? Man skal i hvert fald også kigge på, at det er en medarbejdergruppe, der kommer ind med relativt lidt bagage og for nogles vedkommende med korte sosu-uddannelser og dermed måske også med manglende robusthed og modenhed for, hvad det vil sige at være på arbejdsmarkedet. Altså, hvor syg er man, når man går på arbejde,« siger hun og fortsætter: »Man må ind at se på de plejehjem, der har halvanden måneds sygdom per medarbejder. Enten har de været utroligt uheldige, eller også er der nogle ledelsesmæssige krav og forventninger, der ikke bliver kommunikeret tydeligt nok, og så skal man måske kigge på at få en anden ledelse ind. Så må man jo tage lederen fra det bedste plejehjem og se, hvad lederen kunne få ud af det der,« siger hun.En negativ spiralIfølge blandt andre sosu'ernes fagforening FOA er det ikke et spørgsmål om ikke-robuste medarbejdere.»Over de sidste fem-ti år har man skullet reducere i budgetterne, og så har der kun været et sted at spare, og det er på medarbejdere, og det er sket, mens opgaverne er blevet langt mere omstændelige, da borgere oftere sendes hjem fra hospitalerne for hurtigt,« siger Charlotte Von Mehren, faglig sekretær i FOAs social-og sundhedsafdeling. »Det bliver en negativ spiral. Og det slider på bevægeapparatet og giver også arbejdsrelateret stress.Hvis ikke lederne begynder at forstå,? Cecilia Lonning Skovgaard (V), mener at fravær kan være et ledelsesproblem, men hun siger også at sosu'erne kan have manglende robusthed og modenhed for, hvad det vil sige at være på arbejdsmarkedet.at de har et ansvar i forhold til et ordentligt fysisk og psykisk arbejdsmiljø, vil kurven stige og stige,« advarer hun. Og Cecilia Lonning Skovgaards kommentar om robusthed gør hende en smule rasende, som hun siger.»Det er ikke medarbejderne, der skal være robuste, men det er arbejdspladsen, der skal være robust.Det er kommunen som arbejdsgiver, der skal være et robust sted at være, så man kan rumme de her medarbejdere,« siger hun.pbu@berlingske.dk Fakta: FAKTASygefravær i Køb enhavn: Akademikerne er mindst syge, og sosu'erne er mest syge.Generelt faldt sygefraværet med 0,2 dage fra 12,2 i 2015 til 12,0 i 2016. Kommunen, der historisk set har haftet højt sygefravær, har nedbragt sygefraværet med 26 pct. siden 2007. 2016-måltallet blev dog ikke nået, idet sygefraværet lå 1,0 dag højere end tilsigtet.Faldet kan alene ' forklares i et fald i det lange sygefravær'. Der er fortsat stor forskel på faggrupperne.På plussiden er lærerne, hvis sygefravær faldt 1,1 dage i 2016 til nu 11,8 dage, og akademikerne, der har uændret men markant lavest sygefravær af alle faggrupper med 6,2 dage.På minussiden er sygefraværet for sosu-personalet (ekskl. eleverne), der steg med 0,5 dag i 2016 og fortsætter en svagt stigende tendens. Også sygeplejerskernes sygefravær steg med 1,2 dage og ligger nu på 13,8.Kilde: Årsrapport om sygefravær 2016 fra Københavns Kommune.
SYGEFRAVÆR Det går den rigtige vej med sygefraværet, men de ansatte på plejecentrene og i hjemmeplejen er oftest syge, selv om der er markantforskel fra arbejdsplads til arbejdsplads.
Der er højt til loftet i foyeren. 
Flere kontorhoteller kommer til, og konceptet tiltrækker ikke længere kun de mindste virksomheder. 
Hvem er dit videnskabelige forbillede?A) Isaac Newton.B) Vincent Hendricks.C) Eva Smith.D) Svend Brinkmann.E) Milena Penkowa.Hvor meget vil du gerne tjene, når du er færdig med at læse?A) Bare nok til at forsørge min familie.B) Jeg har ikke brug for ret meget. Lige for tiden bor jeg på sofaen hos en ven.C) Ikke under 50.000. De magtfulde job er også de vellønnede.D) Jeg har læst lidt af Pikettys bog. Man kan alligevel aldrig tjene lige så meget på lønarbejde som på at være rig i forvejen - så hvorfor gøre sig umage? E) Jeg regner med at specialisere mig og tjene i omegnen af 60.000.Hvad siger Newtons anden lov?A) A2 + B2 = C2.B) Et legeme, der bliver påvirket af en kraft F, får en acceleration a, som er proportionel med F. Accelerationens proportionalfaktor er lig legemets masse.C) Jeg vil gerne forholde mig kritisk til, om der overhovedet er tale om en lov. Jeg vil snarere kalde det en læresætning.D) F= a · m E) Jeg ønsker ikke at låse mig selv fast i den slags regler og love. Jeg har brug for at have en åben tilgang til verden.Hvor mange undervisningstimer vil du gerne have om ugen?A) To.B) Maks. 20, for jeg skal have 30 timers studierelevant arbejde ved siden af.C) 37.D) Det er ikke vigtigt. Jeg kommer og går. som det passer mig.E) Hvad der end står på skemaet.Hvilken kunstnerisk strømning tilhørte den norske maler Edvard MunchA) Ekspressio  ej, vent lidt, jeg siger impressionisme.B) Jeg har engang malet en parafrase over Skriget, hvor det er Inger Støjberg, der står på broen og skriger. Men det var ikke et politisk værk.C) Det ved jeg ikke.D) Ekspressionismen.E) Kommer der ikke snart nogle væsentlige spørgsmål?.Hvor i landet vil du helst bo, når du er færdiguddannet?A) Vesterbro.B) En jysk provinsby med et godt erhvervsliv.C) Jeg kan tilpasse mig hvor som helst.D) Jeg har svært ved at forestille mig, at der skulle være relevant arbejde til mig uden for Aarhus og København.E) I en villa i Valby.Hvem er justitsminister i Danmark?A) Er det ikke ham, der er homoseksuel? Jeg har læst noget queerteori, og jeg synes, det er vildt flot, at han er kommet så langt.B) Søren Pape Poulsen.C) Det ved jeg ikke.D) Om nogle år er det mig.E) Jeg er ligeglad.Hvilke arbejdstider passer dig bedst?A) Ingen grænser. Hvis man vil frem, skal man være klar til at tage fat.B) Jeg vil gerne være sammen med min familie og hente børn ved 16-tiden.C) Jeg lever om natten.D) Mon ikke jeg kan få det meste fra hånden inden for normal arbejdstid.E) Jeg er bare sygt dårlig til at organisere min tid. I tirsdags kom jeg først i seng kl. 01.Hvordan har du det med gruppearbejde?A) Der er ikke nogen, der skal tage æren for mit arbejde.B) Det har jeg det fint med, bare der ikke bliver for meget fjolleri.C) Jeg mener, at fællesskabet er stærkere end individet.D) Jeg elsker at arbejde sammen med andre, så henter jeg kaffe og laver litteraturlisten.E) Så længe der er plads til mine kreative og konformitetsudfordrende ideer, er det fint.Flest guleDu skal læse på en af de kunstneriske uddannelser ude på Holmen i København.Her er der god plads til selvudvikling og udfoldelse af kreativitet uden at resten af byen mærker det store til det.Flest grønneDu skal læse til ingeniør i Aalborg eller på DTU. Du interesserer dig ikke synderligt for kultur og samfundsforhold, men kan lide at grave dig ned i specialisteret detailviden. Hav det ikke dårligt med det. Vi har brug for folk som dig, og vi ved, at der ikke er megen sexappel i faget. Derfor har vi som samfund valgt at kompensere økonomisk - og du kan se frem til et liv med mange penge.Flest rødeDu skal læse jura i Aarhus eller København. Alternativt statskundskab.Du vil frem i verden og være tæt på magtens centrum, og hvis du får det rigtige studiejob og er klar på at arbejde 70 timer om ugen for folk som Karsten Lautitzen og Trine Bramsen, kan du måske en dag blive ministersekretær.Flest lillaDu skal være skolelærer. Du har styr på din paratviden inden for både humaniora, samfunds-og naturvidenskaben.Du virker som en god og reel samfundsborger, der er klar til at ofre dig for fællesskabet. Lønnen er ikke høj, og du bliver konstant kritiseret af bedrevidende forældre og politikere.Men vil du ikke nok alligevel? Please?.Flest blåDu skal læse humaniora. Meget gerne den humanistiske basisuddannelse på RUC, hvor du kan koble dig på stærkere studerende i gruppearbejdet og lade disse trække dig igennem uddannelsen med topkarakterer. Senere kan du læse kommunikation og få en fin stilling i en nystartet virksomhed.Dit liv bliver ret nemt.ville@information.dk 
HVA' SKA' JEG LÆSE? Onsdag er sidste chance for at søge ind på de videregående uddannelser. Mange er stadig i tvivl om, hvad de skal læse, og med de seneste års fremdriftsreformer og kamp imod fjumreår er det vigtigere end nogensinde, at man vælger rigtigt første gang. Moderne Tider bringer her den ultimative studiestartsguide.
Mums, namnam, uhm.Udtrykkene er mange, når man skal beskrive noget, der smager godt.Men blandt kokke bruger man åbenbart udtrykket møf, når smag og behag går op i en højere enhed. Man bruger det i hvert fald på restauranten Møf, der siden 2014 har ligget på et hjørne ved Vesterbro Torv.Kokkene har ret: Det hele går op i en højere enhed på restauranten, hvilket den nyligt udkomne Guide Michelin Nordic Cities 2017 da også har været opmærksom på ved at omtale Møf som en restaurant, der laver god, enkel mad af særlig kvalitet.En god detalje på restauranten er, at man kan sidde ved baren og spise med udsigt til køkkenet -- hyggeligt, hvis man er alene.Man kan også sidde ved eget bord, og det gjorde vi.Der var ikke mange gæster, da vi kom som nogle af de første (ligesom vi var nogle af de sidste, der forlod stedet næsten fire timer senere), men i løbet af en times tid var der nærmest fyldt, og så kan man godt mærke, at man sidder rimeligt tæt. Det er dog ikke noget, der betyder noget for den gode oplevelse, det er at gå på Møf.Vi blev taget godt imod (nej, det er ikke en selvfølge på alle spisesteder) og blev lige så godt hjulpet gennem aftenen med gode råd, hyggelig snak og mange konkrete informationer om, hvad vi fik på tallerkenen og i glasset. Vi kunne vælge en menu med velkomstdrink, appetitvækker, fire retter - råmarineret torsk, kalvetatar, økogris og pocherede svesker - med tilhørende vin, kaffe og møfling (husets specialitet) til 849 kr. eller plukke fra a la carte-kortet, hvor forretterne kostede 109 kr., hovedretterne 179-309 kr. og desserterne 89-99 kr.Ad hver sin vejVi tog hver sin vej. Menuen med de fire retter til 849 kr.til den ene, og snacks, tre retter - marineret torsk som i menuen (109 kr,), 300 gram ribeye af okse (309 kr.), og tre franske råmælksoste med kompot og knækbrød (99 kr.) - fire glas vin, te og møfling til den anden.Det kostede i alt 1.071 kr., kunne vi se, da regningens time kom, så menuen er faktisk et fint tilbud.Vi kunne også se, at flere gæster drak vand til deres a la carte-retter, og i så fald kan man spise en god ret for en overordentlig god pris.Vi lagde ud med bobler, en mousserende sauvignon blanc, Sautillant fra Bertin-Delatte og fik en meget delikat appetitvækker hertil i form af rillette af kanin med pastinakker og valnødder til samt et meget lækkert brød.Forretten var nærmest som sushi, råmarineret torsk - det smagte virkelig meget råt - med tynde skiver syltede rødbeder, cremet ricotta og tapiokaperler. En ret med en fin smagsbalance, som vi fik et glas let hvidvin til: Meierer Riesling fra Mosel.Egentlig ville vi have fulgtes ad med hensyn til antallet af retter, men det blev vi simpelthen rådet til ikke at gøre. Medspiseren havde ellers udset sig endnu en forret med karamelliserede gulerødder, men nej, ikke når samme medspisers næste ret var en ribeye på 300 gram.»Det bliver for meget, du skal nok blive mæt«, fik vi at vide, og så kontant et råd måtte vil følge.Så medspiseren så på med et glas pinot noir fra Günther Steimmetz 2014 i hånden (og en vis misundelse), mens anmelderen fik en tallerken med kalvetatar, så blød som smør og meget smagfuld, med svampe og salat - og samme pinot noir.Smeltende lækkerHovedretterne matchede forretternes kvalitet, omend ribeyen var en ret rustik, grænsende til det voldsomme, servering. På kokkens anbefaling blev den store ribeye stegt "medium-rare", og det var den - samtidig med, at den var mør og smagfuld. Der hørte masser af fennikelsalat, jordskokker, hvidløg og bearnaisesovs til. Samt lidt mere pinot noir af samme slags som før fra det relativt smalle vinkort.Også retten med økologisk gris var smeltende lækker.Svinenakken var som smør og blev serveret med kartoffelmos, dampede porrer, sprød bacon, flæskesvær og en hvid sovs med både hvidvin og fløde.Hertil hørte et glas Mâcon-Vergisson Sur la Roche 2014, et godt valg.En Møf-specialitetRibeyen blev sat til livs, og medspiseren måtte erkende, at det var rigtigt set at spare på retterne. For vi var ikke færdige endnu, vi skulle også have hver sin afsluttende ret: Tre franske oste (taupiniére, fåreost med bregne og blåskimmel med pærekompot) samt svesker, som havde småkogt i nogle timer i portvin og sherry og blev serveret med blåbærcreme og lakridsmarengs.Derefter fik vi begge en kop te fra Perchs samt den lovede møfling: restaurantens version af iskold flødelikør med whisky, chokolade, kaffe og vanilje.Det blev en aften med skøn mad og lige så skøn betjening. Vi kvitterer med fem stjerner og en stor anbefaling: Prøv det.tina.bryld@jp.dk Fakta: MENUDet fik vi på Møf:Snack og bobler: Kaninrillette med pastinak med valnødder og et glas Sautillant Bertin-Delatte (med i menuen med fire retter til 449 kr. og a la carte til 130 kr.) Til forret råmarineret torsk med cremet ricotta, rødbeder, tapiokaperler, limevinaigrette og hindbærsyltetøj (med i menuen og a la carte til 109 kr.) Et glas Meierer Riesling fra Mosel. Kalvetatar med karljohansvampe, syltede bøgehatte og salat. Dertil Pinot Noir fra Günther Steinmetz 2014.Til hovedret 300 gram ribeye, fennikelsalat, jordskok, hvidløg og bearnaise (309 kr.) Dertil Sesti Grangiovese, Castello di Argiano, Montacino, 2014 (78 kr.). Økogris med karto elmos, dampede porrer, bacon, flæskesvær og hvidvins ødesovs (fra menuen). Dertil et glas Mâcon-Vergisson sur la Riche Récolte, Bourgogne, 2014.Til dessert tre franske råmælksoste med kompot og knækbrød (99 kr.) Dertil et glas Pinot Gris Alsace Grand Cru Mambourg 2014. Pocherede svesker med luftig blåbærcreme, lakridsmarengs og boghvede (menuen). Vin er Vendanges d'Autrefois Saussignac 2013.Te og møfling (med i menuen og a la carte 30 kr. og 55 kr.).I alt kom vi af med 1.920 kr. Lidt humor er der også plads til på de i øvrigt meget fine toiletter. Og en grad af alvor.Sådan er det jo.
Restaurant: Man kan se det udefra - Møf er et hyggeligt sted, hvor man kan spise alene eller i flok. Oven i købet kan restauranten tilbyde god mad til gode priser og med god service.
Aldrig har et politisk parti leveret så meget hykleri i så lang tid som Enhedslisten.Det er ikke noget, jeg påstår. Det er noget, jeg kan dokumentere.Beviserne har delvis været fremme, men kun enkeltvis. Når man lægger dem sammen, står det klart, at partiet fortjener titlen DM i hykleri.EN HYKLER ER en person, der skinhelligt udstiller sin fromhed for at gøre et godt indtryk - men som i praksis lever helt anderledes.De røde apparatjikker i København bidrager stærkt til mesterskabet. Enhedslistens eneste og nu afgående borgmester - Morten Kabell - er et træffende eksempel.I 2013 blev han valgt på sloganet ' Bilerne bagerst'. Det var derfor nærliggende at spørge, om han ville beholde teknik-og miljømagistratens borgmesterbil. Tjo, gerne. Som han sagde: ' Altså, vi vil jo ikke jage bilerne ud af byen.' DA EN LANG RÆKKE partimedlemmer brokkede sig over, at han ikke levede op til valgløfterne, dukkede skvattet nakken og frasagde sig alligevel borgmesterbilen. Hvorefter borgmester Kabell gik over til at bruge forvaltningens biler - hvad forskellen så skulle være? Rent hykleri.Hans anstrengte forhold til biler fremgår også af det kostbare parkeringsdiktatur, der med hans velsignelse er indført i Ørestaden. Her skal beboerne i nybyggerkvarteret betale knap 12.000 kroner om året for at parkere ved deres egen bopæl. Bor man derimod i Enhedslistens højborg på Nørrebro, koster det kun 700 kroner årligt.2013 VAR ÅRET, hvor EL's præk om at være de svages værner viste sig at være tom propaganda.Partier havde fået på hjernen, at plejehjemsbeboere skulle i bad to gange om ugen - uanset om de havde lyst. Ordfører Johanne Schmidt-Nielsen sloges blindt med daværende statsminister Helle Thorning-Schmidt om de to bade.Dumstædigheden indebar, at EL sagde nej til at sløjfe offentlige besparelser på 900 millioner kroner; nej til fem milliarder kroner til en grøn investeringsfond; nej til endnu højere fradrag for faglige kontingenter. Der gik prestige i baderiet, som blev den vigtigste sag i riget.MORTEN KABELL HAR netop fået job som lobbyist i et privat firma fra 1. januar. Fra nu af bliver han betalt højt for at påvirke sine gamle kolleger i Københavns styre.Han tager imidlertid sit eftervederlag som borgmester med sig - 501.896 kroner. Dem agter han at rage til sig, selv om han på den måde får dobbelt løn i et halvt år.Enhedslistens politiske ordfører, Pernille Skipper, var voldsomt kritisk, da Venstres Carl Holst forlod posten som regionsformand med 1.764.893 kroner i eftervederlag, udbetalt over halvandet år. Hans folketingsvederlag skulle ganske vist modregnes, men Enhedslistens førstedame hvinede op om, hvor grådig han var.Kritikken medførte, at Holst frasagde sig halvdelen af sit eftervederlag, som han ikke havde nået at modtage.MEN UANSET HVOR RØD Kabell er i kammen, og uanset hvor varmt han taler for økonomisk lighed - og mådehold hos højt lønnede - vil han ikke give afkald på borgmestereftervederlaget.Han agter dog at betale 130.000 kroner af beløbet i partiskat. Det vil betyde, at Enhedslistens partikasse beriger sig med penge, der fremkommer ved rent pamperi.Pernille Skipper er dampet på barselsorlov og har helt mistet stemmens brug i denne sag.Hendes vikar som politisk ordfører, Nikolaj Villum, er tavs som et ufødt barn. Han frabeder sig at føre ordet i lige netop denne sag.Villum har tilegnet sig det gamle magthavertrick med ikke at ville tage stilling til ' en konkret sag' - selv om denne sag er partiets egen.JAMEN, I DET MINDSTE må vel den altid kritiske og fromme Pelle Dragsted, MF, skælde ud over dette kyniske misbrug af skatteydernes penge? Næ, nej. Han har absolut ingen kommentar, men henviser til Enhedslistens skatteordfører, Rune Lund. Denne vil imidlertid heller ikke interviewes om Kabells forestående tilegnelse af den halve million, tjent uden én eneste times socialistisk borgmesterarbejde.Dog mener skatteordføreren, at reglerne skal laves om, så det fremover forbydes at hæve eftervederlag, hvis man straks får et andet job.Men i denne omgang synes Kabells partikammerat altså ikke, at grådigheden er utidig. Måske kan man ligefrem tale om rettidig grådighed? ENHEDSLISTENS KØBENHAVNSKE partiforening ser heller intet galt i, at Kabell gramser den halve million til sig. Reglerne er overholdt, så hvad er problemet? Tja, problemet er hykleriet, som fortsat ligger i, at Enhedslisten overfalder Carl Holst for at bruge reglerne til egen fordel - mens partiet stiltiende finder sig i, at dets egen afgående borgmester gør det samme.ENHEDSLISTENS FØRSTEDAME, Pernille Skipper, leverer et andet eksempel på tommetykt hykleri. Med hjælp fra sin mor har hun beriget sig med 1.200.000 kroner via de fiduser, der knytter sig til forældrekøb.Det begyndte med, at moderen i 2004 købte en 67 kvm stor lejlighed på Vesterbro i København til sin dengang 20-årige datter for 1.550.000 kroner. I 2013 købte Pernille lejligheden af moderen for samme pris. Pernille var så vanvittig heldig, at moderens lejlighed som den eneste i København og omegn ikke var steget med én krone i værdi på de ni år.I februar 2016 afslørede Ekstra Bladet, at Pernille havde solgt den videre for 2.745.000 kroner. Dermed tjente den socialistiske politiker 1.200.000 arbejdsfrie kroner på bare tre år. Fortjenesten er skattefri og nu investeret i en lejlighed på Nørrebro til 3.745.000 kroner, som hun har købt sammen med sin ægtemand.ENHEDSLISTEN HAR tordnet imod den virksomhedsordning, som mor og datter udnyttede.Partiet mener, den presser priserne op, blandt andet ved at fritage forældrene for ejendomsværdiskat.I stedet betaler de (formelt) skat af børnenes i reglen meget lave husleje.Partiet kalder systemet en kapitalistisk ' ulighedsmaskine'.Men maskinen er altså ikke mere frastødende, end at EL's førstekvinde selv benytter den.Forgængeren som Enhedslistens galionsfigur, Johanne Schmidt-Nielsen, stræber højere, hvad angår i prisstignings-forventninger. Hun har sammen med sin kæreste købt en villa i Valby til 6.415.000 kroner og rider således med på værdistigningsbølgen i hovedstadsområdet på linje med andre småkapitalister.I Folketinget følger flere kolleger fra andre partier spændt med i de to hykleriske socialisters fornuftige ejendomsinvesteringer.TEGNING: ALLAN BUCHbf@eb.dk Enhedslisten har tordnet imod den forældrekøbsordning, som dens topfigur selv udnytter Måske kan man ligefrem tale om rettidig grådighed?.

FRA DIPLOMATPAS TIL VELGØRENHEDDirektør i AIDS-Fondet, Andreas Gylling Æbelø, er rundet af kristendommen og foreningslivet. Den tidligere spindoktor for Mogens Jensen siger, at han har tabt sit hjerte til Afrika -og at han har verdens bedste job.Min mor før hun fik børn»Min mor fik en blodprop i hjernen, da hun var 20, og det betød, at min storebror og jeg aldrig har kendt til andet end at have en mor, som var lam i venstre arm og trak på det ene ben. Det var lidt pinligt, når hun faldt, men det har også givet mig en realisme i forhold til livet: Alt kan ske, og det kan ske for alle. Og hvis man har overskud, kan man skabe sig et liv på trods, og det gjorde hun. Her er hun under sin uddannelse til barneplejerske, som det hed dengang.I dag er hun invalidepensionist, men jeg kan godt lide billedet, fordi det er fra før, hun blev ramt. Billedet er hendes mulighed for at vise os, hvordan hun var før.«.Jakob og jeg på Det Kristne Gymnasium 1998»Min opvækst har været præget af det bibelske, og hele min familie er kristen i varierende grad. Jeg har aldrig gjort voldsomt oprør, for jeg tror, det er sundere bare at tage de ting med sig, som giver mening. Og det har jeg gjort. Men et lille oprør var hvert år, når der var julemarked på Det Kristne Gymnasium i Ringkøbing, hvor jeg gik - der var altid opstillet en kulisse, hvor man kunne få taget glade julefotos. Og hvert år fik jeg og min ven Jakob taget et foto, hvor vi så virkelig sure ud. Vi er stadig venner i dag. Jeg tror, det var Jytte Hilden, der engang sagde: »Det er vigtigt, at man har venner, som kender farverne på gardinerne i ens barndomshjem«. Det gør Jakob.«.Sidste dag med mormor 2004»Jeg skulle til Uganda et halvt år dagen efter, som ungdomsdelegeret for Røde Kors, og selv om det ikke blev sagt højt, så vidste vi vist, at det var sidste gang, vi sås. Hun var vuggestueleder, og sådan en kvinde, som alle kendte. Hun ledede arbejdet med de tamilske flygtninge i Holstebro og mødtes med kvinderne hver lørdag, mens jeg spillede bordtennis med deres sønner. Min mormor holdt børnefødselsdage for alle de tamilske børn, og hun har lært mig, at selvfølgelig hjælper man, hvis man kan. Der var mange tamilske børn, der kaldte hende »mor«.«.Kondomskole i Uganda, 2004»Det er på mange måder et forfærdeligt billede, for her kommer den hvide mand (mig) og forsøger at lære de sorte at bruge et kondom ved at trække det over en banan! Men jeg var 24 år, og gjorde bare, hvad jeg havde fået besked på. Billedet er taget i en landsby ved Victoria-søen, hvor en tredjedel var smittet med hiv. De havde ingenting, så at anskaffe kondomer var nok ret langt nede på listen. Retrospektivt vil jeg sige, at jeg har lært, at man ikke forebygger ved hjælp af en løftet pegefinger - man er nødt til at se og respektere det enkelte menneske i dets helhed. Jeg var i Uganda et halvt år, og tabte fuldstændig mit hjerte til Afrika, og siden har jeg rejst i de forskellige lande mange, mange gange.«.Mit diplomatpas 2014»Jeg var spindoktor for Mogens Jensen, da han var handels-og udviklingsminister, og det var det tætteste, jeg har følt mig som en rockstjerne. For vi rejste Jorden rundt, og jeg vågnede ofte op på et hotelværelse og skulle lige tænke over, om jeg var i Peru eller Irak. Det var mit drømmejob, og det gav hår på brystet - men det er nok ikke noget, man ville kunne gøre ti år i træk. Da Socialdemokraterne tabte valget, og det var slut, lå jeg på sofaen et par måneder og skulle finde ud af, hvem jeg var, hvis jeg ikke var mit arbejde. Det er meget sundt at tænke lidt over det...«.Abdel 2016»Vi står i min barndomskirke i Holstebro, og for mig er dette foto et symbol på, at tingene kan mødes. Med min baggrund i et kristent miljø, tænkte jeg engang, at mine verdener aldrig kunne forenes. Det handler om at give tid og plads, og ikke tro, at det kun handler om en selv. Ens nærmeste kan nok godt acceptere ens liv, hvis man lader dem gøre det i deres eget tempo. Abdel og jeg har været sammen i seks år. Tænk, at jeg står i den kirke, hvor jeg har kravlet rundt som barn, med min mandlige, muslimske kæreste, og har ham med hjemme til jul... Vi har altid spist flæskesteg, men det spiser Abdel ikke, og så var han den, der stod for at lave juleanden. Dér var jeg ret forelsket i ham!«.Med prinsesse Marie 2017»Prinsessen er protektor for AIDS-Fondet, og her er vi til et arrangement for et projekt i Etiopien, som handler om at forhindre mor-barn overførsel af hiv. Hun er meget engageret og dedikeret til sin rolle som protektor - jeg havde vist arbejdet der fire dage, da hun kom på besøg. Jeg elsker hver eneste dag på mit arbejde. Det er godt 30 år siden, AIDS først viste sit grimme ansigt i Danmark, og takket være hårdt arbejde, er vi nu nået så langt i Danmark, at langt de fleste mennesker med hiv er i så god medicinsk behandling, at de ikke smitter. Men det skal helst ikke få politikerne til at bruge det som en sovepude - vores mission er, at vi en dag er det første land i verden, hvor ingen bliver smittet med hiv. Det bruger vi bl. a. World Aids Day 1. december til.«.»Min mormor holdt børnefødselsdage for alle de tamilske børn, og hun har lært mig, at selvfølgelig hjælper man, hvis man kan.« »Jeg var spindoktor for Mogens Jensen, da han var handels-og udviklingsminister, og det var det tætteste, jeg har følt mig som en rockstjerne.«.Fakta: BLÅ BOGFødt 1979, direktør i AIDSFondet.Opvokset i Holstebro, uddannet cand. mag. i retorik fra Københavns Universitet.Bor på Vesterbro med sin kæreste, TV-vært Abdel Aziz Mahmoud.

Fotograf Leif Ziegler havde en særlig passion i 1960erne og starten af 1970erne. Når han hørte om en bygning, der skulle rives ned i København, tog han kameraet i tasken for at forevige en historie, der var på vej til at dø.I snart en del år har billederne ligget i hans private arkiv, men i dag udkommer bogen »Byen der forsvandt«, hvor knap 700 fotos viser godt ti år i Københavns og Frederiksbergs historie.Leif Ziegler, der i 1961 var 16 år, havde investeret i et Rolleiflex-kamera, som frem for papirfotos fotograferede farvediapositiver.»Jeg ville gerne have billeder af, hvordan byen så ud, da jeg var ung, så jeg kørte rundt og tog billeder, hvor jeg vidste, at noget skulle rives ned. Det havde man jo hørt eller læst om - at nu skete der noget,« siger fotograf Leif Ziegler.Der er taget mange fotos af det gamle København, men de fleste fra den tid er i sort/ hvid. Her adskiller Leif Zieglers fotos sig. De er alle i farve.»Lysbilleder hænger man jo ikke op på væggen, de ligger i nogle kasser i mørket. Det, som billeder ikke kan tåle, er lys,« siger fotografen, der flyttede til Ramløse i 1972, hvorefter lysbillederne kun lejlighedsvis blev taget frem. Lige til den dag han fik en scanner og lagde nogle af dem op på Facebook-siden »Gamle København«, der p. t. tæller 30.000 medlemmer.»Det var der mange, som var begejstrede for,« fortæller Leif Ziegler.En af dem, der spottede farvebillederne af det gamle København, var Allan Mylius Thomsen, byhistoriker, journalist og arrangør af byvandringer.Kort tid efter mødte de to hinanden på en byvandring, hvor de blandt andet fandt ud af, at de var gamle skolekammerater fra Nørrebro med en fælles interesse: København.»Vi blev enige om, at andre end Facebookbrugere skulle have glæde af de mange fotos.Derfor udkommer der nu en bog,« siger Leif Ziegler. I bogen har Allan Mylius Thomsen samlet historier og anekdoter fra perioden, hvor danskerne oplevede lidt af en velstandsstigning.I København så man dog ikke meget til 1960ernes økonomiske optimisme.»Vi var endelig kommet ud af 1930ernes og 1940ernes tristesse, men København var jo ikke blevet nævneværdigt renoveret, og derfor var byen slidt. Meget slidt. Den var beskidt og forurenet, så det brager, og fodgængerne var nærmest mast op på fortovet. Men byen var også meget farverig med masser af lysreklamer.Det er det København, jeg er vokset op i, og derfor har jeg den frisk i erindringen.Det er en periode, mange kan relatere til,« siger Allan Mylius Thomsen, som i dag bor i Teglgårdstræde.»Vi valgte at tage gade for gade, kvarter for kvarter. Og alle de anekdoter, jeg har fortalt i 20 år som guide, har jeg skrevet ned, før de forsvinder. Pludselig blev vi opmærksomme på den kæmpe billedskat, det var. Så jeg skrev historien om min by gade for gade.« Også det, at alle fotos er i farve, gjorde projektet ekstra interessant, mener byhistorikeren.»De har en særlig blåtone, som Skagensmalerne også brugte. På den måde er de meget autentiske,« siger han.Bogen udkommer på et tidspunkt, hvor der er en kæmpe interesse for gamle fotos fra København. Ud over Facebook, der har grupper for snart alle kvarterer, hvor man kan uploade lokale, gamle fotos, er der stor tilslutning til byvandringer, hvor man kan blive klogere på København, fortæller Allan Mylius Thomsen.»Jeg tror, den store interesse skyldes, at der er sket så meget så hurtigt i København. Der er dem, som er vokset op i byen, og alle de nye, der er flyttet til, og som også interesserer sig for udviklingen. Som Grundtvig sagde: Hvis du ikke ved, hvor du kommer fra, ved du ikke, hvor du går hen,« siger han.»Byen der forsvandt« starter i middelalderkøbenhavn og bevæger sig derefter ud til resten af byen. De gamle huse er mildest talt nedslidte, og mens nogle er blevet renoveret, er andre revet ned. I mange tilfælde er det en skam, mener Allan Mylius Thomsen.»Der, hvor vi har renoveret i stedet for at sanere, har vi i dag de mest eftertragtede boligområder i hele København,« siger Allan Mylius Thomsen, der har boet mange år på Nørrebro, mens hans første barndomskvarter lå i Fredericiagade - med lokum i gården.»Det var her, jeg blev medlem af klubben, vi kaldte PIV - Pis I Vasken. Det gjorde man jo dengang. Men selv om det var nedslidt og forfaldent, kan vi i dag se, at meget af det sagtens kunne være blevet renoveret.« Der findes dog også solstrålehistorier, fortæller Allan Mylius Thomsen. Blandt andet en, der handler om denne avis: »Bladhuset havde købt en hel karré, som efter planen skulle rives ned, men da typograferne gik i strejke i hele 141 dage, blev avisen så drænet for midler, at den måtte sælge bygningen fra igen. I mellemtiden blev den fredet.« Derfor kan man stadig nyde en øl på Wessels Kro, der siden 1775 har udskænket i netop den karré i Sværtegade. I Pilestræde, hvor Berlingske stadig holder til, måtte blandt andet den gamle badeanstalt lade livet. »Da Berlingske Tidende lejede sig ind i Pilestræde, røg der en hel karré. Bygningerne var måske slidte og gamle, men de repræsenterede et håndværk, vi ikke har råd til i dag. Badeanstalten i Pilestræde havde været en kulturperle i dag.« Allan Mylius Thomsen er medlem af Borgerrepræsentationen for Enhedslisten og lægger vægt på, at han ikke er modstander af, at byen udvikler sig.For eksempel mener han ikke, at Paladsbiografen er værd at bevare, da byggeriet ikke er af høj kvalitet. Men samtidig langer han ud efter de socialdemokratiske overborgmestre, der gennem tiden har valgt at sanere frem for at renovere.»Der har jo været flere bølger af saneringer.Det var faktisk først, da Jens Kramer Mikkelsen kom til, at han sagde: »Nu stopper vi, for der er en vis værdi i de her gamle bygninger.« Meget er heldigvis fredet i dag, for eksempel Carlsberg, hvor man til gengæld har givet rigtigt mange dispensationer i forhold til de oprindelige planer. Slagtergårdene på Vesterbro, som står over for en nedrivning, mener jeg også burde bevares. Begge dele er udtryk for den her kortsigtede grådighed,« siger han.»Byen der forsvandt« er udkommet på Løfbergs Forlag. 399 kroner.kais@berlingske.dk 
Leif Ziegler var 16 år, da han i 1961 satte sig for at fotografere bygninger, som stod for at blive revet ned. Det gjorde han i 11 år, og de knap 700 farvefotos udkommer nu i bogform.
Metrobyggeriet og fjernvarmeprojekter har resulteret i et væld af arkæologiske fund inden for de seneste ti år. Blandt andet er sko, tekstiler og keramik dukket op af jorden.Blandt de interessante fund var også latriner fra 1600-tallet, hvor arkæologerne fandt plantefrø, som københavnerne gennem flere århundreder - for at sige det lige ud - havde skidt og smidt ud. Plantefrøene var bl. a. fra kræge og hvidmelet gåsefod.Frøene kan desværre ikke anvendes igen, for de har ikke længere spireevnen, men tilsvarende frø samles og anvendes. Planen er, at folkene bag det nye Københavns Museum vil plante frøene i museets gårdhave og på den måde forbinde fortid, nutid og fremtid.Det nye museum åbner i efteråret 2018 og er en erstatning for det fine hus ved Vesterbrogade fra 1700-tallet, der husede Københavns Skydeselskab i mange år og senere blev hjemsted for museet. Men man voksede fra lokalerne på Vesterbro, og erstatningen blev den massive bygning ved krydset ved Stormgade og Vester Voldgade - lige bag Rådhuset. De fleste har nok ikke rigtigt bemærket den lidt tilbagetrukne bygning af røde mursten. Den er fra slutningen af det 19. århundrede og husede Overformynderiet fra 1894 til 1937.Derefter havde den forskellige funktioner, men forfaldt noget i de senere år, hvor den blev brugt til kommunens administration.Åbner man hoveddøren, åbenbarer der sig imidlertid et arkitektonisk og kunstnerisk mesterværk. Salene er enkle og lyse, lofterne er udsmykkde, og også entreen er smukt dekoreret. Det er en perle, som museet har fået overdraget. Der er tre etager og en kælder, der skal danne ramme for det nye museum. I kælderen, der udover skoletjeneste skal huse garderobe, er der et massivt pengeskab, som selv Egon Olsen ikke ville kunne bryde ind i.Her opbevarede man de umyndiges penge.Men det nye museum er ikke blot et stationært museum med udstilling, for i moderne tider må man opsøge og kommunikere med offentligheden på en mere aktiv måde end tidligere.Museet har allerede i sidste uge åbnet Arkæologisk Værksted i gadeplan i Stormgade 20, hvor publikum to gange om ugen kan komme ind lige fra gaden og se arkæologerne arbejde med de fund, der kommer frem fra udgravningerne.Arkæolog Mia Toftdal er leder af værkstedet, hvor mængder af sko, potteskår, dyreknogler og tekstiler kommer ind for at blive renset, identificeret og registreret. I Mia Toftdals øjne er fundene af sko og tekstiler noget af det afgørende nye fra Metroudgravningerne: »Vi har efterhånden Nordens største samling af tekstiler fra primært 1600-tallet og frem og lædersko fra samme periode. De blev i sin tid kasseret og smidt i voldgraven og er usædvanligt velbevarde. Vi har flere forskningsprojekter, der tager udgangspunkt i dette righoldige materiale.« Man planlægger i det hele taget at være mobile og være ude i byen med udstillinger, byvandringer og andre aktiviteter, så by og museum smelter sammen.Folkene bag Københavns nye museum er også aktive på andre områder. Man har et »Museum2go« -projekt, hvor man har en container, der kan køres ud til udvalgte steder, hvor arkæologer fortæller publikum om forskellige udgravninger og genstande, som de har medbragt. Et andet projekt er rettet mod børnehaver, hvor man samarbejder med pædagoger for at give børnene en fornemmelse af arkæologiens væsen. Projektet har været en så stor succes, at det fortsætter også efter museets åbning i 2018. Desuden har man løbende aftaler med skoler, hvor skoleelever kommer på besøg i Arkæologisk Værksted.Etableringen af det nye museum har kostet store beløb. Bygningen i Stormgade skulle renoveres fra gulv til loft.Udgravninger og arkæologiske aktiviteter koster også mange penge. Det er hovedsagelig Københavns Kommune, der står for driftsudgifterne, også til et nyt fællesmagasin i Høje-Taastrup, som med det flytteforberedende arbejde, der skal til, har kostet 170 millioner kr. Mange fonde har desuden givet store beløb, og museumschef Louise Jacobsen vurderer, at der er tale om cirka 25 millioner kr. fra private fonde.Blandt de vigtige nye aktiviteter peger museumschef Louise Jacobsen på, at museets omfattende billedarkiv nu sammen med billedarkivet på Københavns Stadsarkiv er ved at blive digitaliserde. Billedarkiverne rummer samlet cirka 200.000 fotos, hvoraf over 50.000 allerede er digitaliseret og tilgængelige på billedportalen www.kbhbilleder.dk. Arbejdet med identificering udføres med hjælp fra en gruppe frivillige. Det er et folkeligt projekt, hvor offentligheden inviteres ind på hjemmesiden for at identificere steder og personer og give yderligere oplysninger. Man kan desuden downloade billeder i det format, man ønsker, ganske gratis.Louise Jacobsen peger på, at museets kæmpesamling af kunst kun i ringe grad er kendt: »Der er godt 2.000 malerier af København og stik helt tilbage fra 1600-tallet, og de skal frem i lyset. Specielt er akvarellerne helt fantastiske.Og Stadsarkivets bykort og Stadsarkitektens tegninger er også utroligt smukke og ukendte. Men jeg har også et godt øje til mere moderne tegninger og malerier. Poul Fischers københavnermotiver fra slutningen af 1800-tallet er nogle af de kunstneriske fremstillinger, som vi vil lægge vægt på og have i museets første særudstilling.« Mange husker sikkert den gamle model af København, som museet havde foran sin bygning ud mod Vesterbrogade. Modelbyen kommer ikke op at stå igen, men på øverste etage planlægger museet at bruge den nyeste teknik både mekanisk og visuelt for at skabe en ny modelby.Det gamle museum står nu øde og forladt; skydeskiverne, som skydebrødrene brugte til at skyde til mål efter, er blevet afleveret til Skydeselskabet, og det er ikke afgjort, hvad bygningen nu skal rumme.De mange udgravninger de senere år har givet et væld af fund og ny viden om byen. En af de afgørende erkendelser er, at København ikke blot var et ubetydeligt fiskerleje, før biskop Absalon befæstede området. Allerede fra midten af 1000-tallet har der været stor byaktivitet og håndværkeraktivitet. Ved Rådhuspladsen kan man nu dokumentere begravelser helt tilbage til 1000-tallet. På det nye museum vil den tidligste periode blive dokumenteret og den nyeste også repræsenteret.bbl@berlingske.dk Fakta: Allerede aktiviteter nuMens vi venter på, at det nye Københavns Museum åbner i 2018, har Arkæologisk Værksted åbent for alle interesserede mandag kl.10-12 og fredag kl. 13-15. Følg desuden Det Mobile Museums aktiviteter på https:// fortidenfremkaldt.dk/. Både Arkæologisk Værksted og Det Mobile Museum er åbne i Stormgade på Kulturnatten og alle hverdage i efterårsferien kl. 10-13.
Københavns Bymuseum er flyttet fra Vesterbrogade til Stormgade og åbner i 2018. Men allerede nu er der aktiviteter, og museet satser på ikke blot at have udstillinger, men vil være ude i byen for aktivt at formidle byens historie.
Den tiltalte, F, sidder i vidneskranken med ryggen til de otte tilskuerbænke med ludende skuldre. Håret og skægget er sort. En lædervest er strammet ud over hans brede ryg, og foran ham står et hvidt riflet plastikkrus med vand. Den 39-årige mand er tiltalt for vold og trusler mod en person i offentlig tjeneste. Ifølge anklageskriftet har han kastet en stol mod en medarbejder på sit bosted, Ditte, og truet og slået en anden medarbejder, Charlotte, også med en stol.F nægter sig skyldig. Han sidder ansigt til ansigt med retsformanden og de to lægdommere - hævet lidt op på et podie. Væggene er dybrøde, og loftet med detaljeret blomsterstuk er båret af seks marmorsøjler.Over det hele svæver en gigantisk lysekrone.F er født i Iran, men opvokset i Danmark. Med accent fortæller han langsomt og omhyggeligt, at han har sit eget værelse på et bosted for psykisk syge på Vesterbro i København. Han er diagnosticeret med paranoid skizofreni og har været indlagt på psykiatriske afdelinger flere gange. Han hører stemmer og har forfølgelsesforestillinger - blandt andet om, at fremmede mænd kommer ind i hans lejlighed.Han genkalder sig den 2. januar 2017, hvor han bad sin kontaktperson, Charlotte, om en udskrift over, hvilke medarbejdere der havde været på hans værelse. Alle ansatte har nemlig adgang med nøglechip.»Hvorfor beder du om det?« spørger den kvindelige anklager.»Fordi jeg er paranoid,« svarer den tiltalte, »og fordi det er min ret.« Men kontaktpersonen Charlotte ville ikke give ham udskriften. »Så jeg bliver vred og slår sådan her.« F hamrer højre hånd hårdt ned i vidneskrankens mørkpolerede bord. Bagefter løftede han en stol og slog på døren ind til kontoret, hvor Charlotte havde forskanset sig med en kollega. »Hun flygtede, og så blev jeg sur og kastede stolen mod døren.« Har han også kastet en anden stol efter medarbejderen Ditte? vil anklageren vide.»Nej,« siger F, »jeg har ikke kastet med noget.« Retsformanden beder ham komme op til podiet og ud fra et billede af bostedet forklare situationen. Han rejser sig og afslører hængerøv i sine slidte lyseblå jeans.»Kastede du eller slog du med stolen?« vil retsformanden vide.»Jeg er født i Iran, og nogle gange bruger jeg sproget anderledes. Jeg kastede ikke. Jeg slog på døren.«.Paranoid forestillingF får lov til at sætte sig ved siden af sin forsvarer, og det første vidne indkaldes: Ditte, en lav kvinde, der har pagehåret trukket til side med et blankt hårspænde.Hun fortæller, at hun har arbejdet ti år på botilbuddet.Den 2. januar var hun på vej hjem efter endt vagt og gik forbi Charlotte og F, da hun pludselig hørte F slå i bordet og råbe. Hun vendte sig og så en stol komme flyvende.»Jeg parerer, så den kun rammer min arm.« F ryster benægtende på hovedet.»Ville han ramme dig?« spørger anklageren.»Jeg tror ikke, han vidste, jeg var der,« siger Ditte.»Følte du dig truet?« holder anklageren ved Ditte sukker og tøver.»Det er svært at svare på. Selvfølgelig føler man sig ramt, når der kommer en stol flyvende. Men ikke personligt,« siger Ditte.Næste vidne er Charlotte, der har mørkt rødbrunt hår, sorte stramme jeans og firkantede sorte briller.Også hun har arbejdet på botilbuddet i ti år, hvor hun er kontaktperson for tre-fire borgere - herunder F indtil for få dage siden. Hun bekræfter, at F den pågældende dag bad hende om en udskrift, fordi han var bange for, at der havde været medarbejdere på hans værelse.»Jeg taler med ham om, at det er en paranoid forestilling.Og så bliver F frustreret.« Ifølge Charlotte kaster han først med en stol, som rammer kollegaen Ditte, og han går derefter mod Charlotte med endnu en højt løftet stol. Hun forsøger at komme ind på kontoret, men stolens ben sidder i klemme i døren. Sammen med en kollega lykkes det til sidst at lukke døren.»Følte du dig truet?« spørger anklageren.»Ja, det gjorde jeg,« siger Charlotte.»Har du efterfølgende været påvirket af situationen?« spørger anklageren.»Ja, jeg har haft psykologsamtaler,« svarer Charlotte.Imens hun fortæller, hviler F albuerne på bordet og begraver hovedet i hænderne. Endnu et vidne, lederen af bostedet, fortæller, hvordan hun oplevede situationen, og efterfølgende læser anklageren op fra et dokument om den tiltalte. F har en tidligere behandlingsdom for brandstiftelse. Ud over sine psykotiske symptomer og tvangstanker har han et misbrug af blandt andet hash og alkohol. Listen over de antipsykotiske præparater, han bliver behandlet med, er lang.Anklageren lirer dem hurtigt af og kløjes i nogle af de medicinske betegnelser. En overlæge har vurderet, at F ikke er egnet til almindelig straf og anbefaler en behandlingsdom.Herefter procederer anklager og forsvarer. Anklageren mener, at F skal findes skyldig, fordi han har kastet med stolen og gjort udfald med hensigt til at ramme.Forsvareren derimod argumenterer for, at F skal frifindes for begge forhold. Han er paranoid og kaster og slår med stolene i frustration. Ikke for at ramme.En halv time efter afsiges der dom: F frifindes for at have udøvet vold og trusler mod Ditte, men dommerne mener, at der foreligger en trussel om vold mod Charlotte.»Thi kendes for ret, F skal underkaste sig behandling med en længstetid på fem år,« siger retsformanden.Efter en kort samtale med sin forsvarer beslutter F ikke at anke dommen.»Tak for i dag,« siger F, før alle går hver til sit.Uden for retslokalet går forsvarer Hannah Krog hen og giver ham hånden.»Pas nu på dig selv,« siger hun.liv@information.dk Fakta: Retslisten:Sagen drejer sig om: at have kastet en stol mod en anden m. m.Straffesag m/ lægdommere § 119 »Den, som øver vold, truer med at øve vold eller offentligt eller med forsæt til udbredelse i en videre kreds fremsætter trussel om vold mod nogen, hvem det påhviler at handle i medfør af offentlig tjeneste eller hverv, under udførelsen af tjenesten eller hvervet eller i anledning af samme, eller som på lige måde søger at hindre en sådan person i at foretage en lovlig tjenestehandling eller at tvinge ham til at foretage en tjenestehandling, straffes med bøde eller fængsel indtil 8 år.«.I rettenHvert år afgør de danske domstole titusindvis af sager, hver med sin egen bagvedliggende historie.
retssal 1 i Københavns Byret i sidste uge var en psykisk syg mand tiltalt i en sag om trusler om vold mod en person i offentlig tjeneste.
Når vi rejser mellem de danske landsdele, betaler vi stadig entré. Når vi spænder sikkerhedsselen og kører over Storebæltsbroen.Når vi kæmper os frem i køerne på Papirøen, fordømmer vi de skide kjøvenhavnere og den overrendte by. Når vi ruller bilruden ned og ser på vejkantsbyerne langs hovedvejene, stiller vi os selv spørgsmålet: Hvem bor sådan her? - ikke nysgerrigt, men fordømmende.Det, vi desværre har til fælles, er, at vi på land og i by bevæger os forbi hegn, hæk og afviser alle uvedkommende. Hunden bider, og der står på vinduerne, at al nærkontakt fjernes uden ansvar.Konflikten mellem storbymennesket og landsbyboeren er hårdt tegnet op i disse år.Og ofte er der ikke meget forståelse for de erfaringer og problemer, som folk andre steder i landet har. For eksempel hvor håbløst det er med en vindmøllepark i Østerild - for kommer den de lokale til gode? - eller hvor uendelig svært det er at finde tag over hovedet i København.Men byerne kan ikke klare sig uden landområderne, og landområderne kan ikke klare sig uden byerne. Blandingen af jordbunden jantelov og fandenivoldsk storhedsvanvid er vores styrke. Så hvordan forcerer vi kløfterne og får øje på, hvordan vi kan rykke fremad sammen? VORES SVAR ER, at vi skal rejse meget mere i vores eget land, uanset hvor fristende de fire timer til Barcelona frem for Vorbasse end lyder.Tag til byen og oplev, hvordan lokalmiljøer i nogle kvarterer minder om den landsby, du kommer fra. Læg mærke til, at du trods mængden af mennesker kan blive husket af tjeneren på en café, hvis du bare husker at sige dav, inden du bestiller. Og tag på landet med dine kollegaer og oplev, hvad fuldkommen stilhed gør for jeres nattesøvn og evne til at samarbejde.Vi skal tage sigte på den nationale kultur, og som Det Brune Punktum synger: Tag en snak med de lokale. Vi skal fjerne den mentale broafgift mellem vores landsdele og interessere os for vores forskellige sindelag og levevis.Vi skal hylde dialekterne frem for at forsøge at udrydde dem.Hvis det skal lykkes at styrke fællesskabet på tværs af byskilte, skal vi gøre vores lokalmiljøer langt mere tilgængelige for besøgende.Steder som Alken og Klitmøller har formået at gøre sig besøgsværdige, fordi de er socialt tilgængelige og har evnet at pege på nye veje.Købmanden i Alken kunne ikke klare sig i konkurrencen med de store supermarkeder og lukkede. En gruppe lokale mobiliserede penge til en ny form for købmand, hvor småindkøb kan klares over en kop kaffe, over for pejsen og over for et andet menneske. Købmanden, der også tidligere var et socialt knudepunkt, er nu en bystue, hvor det uformelle møde har vundet over ensomheden og forfladigelsen af lokalkulturen. Godt gået, Alken.Et stærkt interessefællesskab blev vendepunktet for kystbyen Klitmøller, der er som skabt til surfing. Insisterende ildsjæle fik bygget et favnende og åbent klubhus ved havet.Et hus, hvor man kan betragte de små sejre, når en surfer for første gang har succes på bølgen, og som byder nysgerrige velkommen på en af landets mest succesfulde nye rejsedestinationer. Godt gået, Klitmøller.Når lokalmiljøerne ruller gardinerne op og åbner facaderne, beviser de, at udvikling ikke behøver være ensbetydende med afvikling og affolkning.VI SKAL OGSÅ rydde op i det forfald, afviklingen af vores små lokalsamfund har efterladt.Tænke i variation frem for ensretning, gøre op med planlovens matrikeltyranni og planlægge mere på naturens præmisser. Vi skal trække naturen ind i vores byplanlægning og sikre os arealer med vild natur fremfor endnu en ligusterlabyrint.Vi skal have flere boligområder, hvor hver enkelt bolig ikke indhegnes af en hæk, men sys sammen med de andre af natur.Vi skal skabe naturbyer.Mange af Danmarks udsatte lokalsamfund ligger i smuk og sårbar natur, og det er derfor oplagt at åbne op til naturen.Vores landsbyer er det perfekte laboratorium, da urbaniseringen har tyndet ud i de beboede huse. Det giver plads til at trække naturen ind, om det så er klitlandskab, skov eller eng.Så fjern de tomme huse, men lad være med at bygge nyt. Træk i stedet den omkringliggende fauna og biodiversitet ind mellem husene og se, hvordan haver og natur flyder sammen.Når man bosætter sig et nyt sted, betyder de lokale sociale tilbud meget. Men siden kommunesammenlægningen i 2007 og årevis med centralisering af skoler, fritidsaktiviteter og indkøbsmuligheder er de lokale sociale arenaer blevet færre. Det skal vi selv gøre noget ved.Dyrk fælleshuset. Sæt store vinduer i facaden, så man kan se, om der er nogle, man kan få en uformel snak med, når man suser forbi på cykel. Hold jeres frivillige forenings generalforsamling der, start en månedlig fællesspisning der, start en bogklub. Det virker i Folkehuset Absalon på Vesterbro, og det virker i det grænseløse køkken i Ebeltoft, bare for at nævne nogle få.Arkitekturen spiller en rolle for, om det lykkes. Er den åben, indbydende og hjemlig, eller minder den om en vedligeholdelsesfri anonym institution? Det betyder meget for stedets tiltrækningskraft, om man skal spritte hænderne af, inden man giver hinanden hånden.ER DET VIRKELIG nok at rykke ligusterhækken op og sætte store vinduer i fælleshuset? Nej. Det er afgørende, at vi gør det sammen.Bageren leverer småkager til arbejdsdagene, kommunen støtter med byfornyelsesmidler, håndværkeren bruger lidt fritid, skolelederen tænker naturen og fælleshuset ind i undervisningen, akademikeren organiserer kommunikationen, og strikkeklubben kommer med nye pudebetræk. En sådan samarbejdsøvelse skaber forankring og et tilhørsforhold, der giver fællesskabet nyt liv.Vi skal sænke hækhøjden, få en snak på tværs af postnumrene, tage en tur ud i landet, næste gang der står ferietid i kalenderen, og dreje nøglen om på den skarpe opdeling mellem land og by.Som Det Brune Punktum synger: Tag en snak med de lokale.Fakta: BLÅ BOG Indlæggets forfattereSimone Foss Brink (født 1991), Sille Askefrø Bjørn (født 1959) og Niels Ove Kildahl (født 1989) er arkitekter M. A. A. og partnere i arkitektfirmaet Hele Landet ApS.
SAMMENHÆNGSKRAFT Danmark er opdelt i mentale og geografiske ghettoer. Vi skal bygge bro over kløfterne ved at løbe hinanden mere på dørene og rykke ligusterhækken op med rod.
Familier med små børn drømmer stadig om at skifte københavnerlejligheden ud med et hus i forstaden. 
Boligpriserne er på vej op i byerne omkring København, efter to år hvor hovedstaden har haft flere fraflyttere end tilflyttere. 
I udkanten af Ebeltoft ligger en vej, der meget rammende har fået navnet Carl Th.Dreyers Vej.Vejen er ikke opkaldt efter den banebrydende danske instruktør fra starten af 1900-tallet uden grund.Her ligger nemlig Den Europæiske Filmhøjskole, der har været rugekasse for nogle af de største talenter inden for dansk film de seneste 25 år.Med en hit-rate, der ville putte Danmarks dyreste uddannelse, Den Danske Filmskole, til skamme, har højskolen hjulpet talenter ud i verden med stor succes.Talenterne fra højskolen tæller bl. a. succesfulde filminstruktører som Joachim Trier (" Louder Than Bombs"), Rasmus Zandvliet (" Under Sandet") og Nikolaj Arcel (" En Kongelig Affære") for at nævne nogle få.»Den Europæiske Filmhøjskole er unik. Det er et sted, hvor der kommer talenter fra hele verden kun for at dyrke deres lidenskab for film,« siger Nadia Kløvedal Reich, rektor for højskolen, der tidligere har været fiktionschef ved Danmarks Radio, inden hun tiltrådte stillingen på højskolen i 2014.Oscar-vinder og HerzogSkolen har 120 elever for hver årgang, der typisk er fordelt på 25 nationaliteter.Den tiltrækker filmtalenter fra de fjerneste afkroge af verden, men præcist hvorfor er svært at sige, mener Nadia Kløvedal Reich.»Vi laver ikke markedsføring ude i verden overhovedet, og når vi modtager ansøgninger fra Aserbajdsjan, Japan og Cuba, så kan jeg da godt undre mig over, hvor de har hørt om os henne,« siger hun.Men det er ikke kun internationale elever, der har fået øje på skolen. Faktisk kan skolen bryste sig af flere internationale filmskabere som gæstelærere. Den Oscarvindende dokumentarinstruktør Josua Oppenheimer og filmveteranen Werner Herzog har således undervist på højskolen ad flere omgange.HøjskoleværdierMen hvordan kan en højskole i en lille by i Østjylland skabe nogle af de største talenter inden for den danske filmindustri? »Eleverne kommer rundt omkring alle aspekter af at lave film, da de skiftes til at varetage de forskellige opgaver, som en filmproduktion kræver. Det betyder, at de får en bedre forståelse for filmproduktion generelt, og derved bliver de bedre filminstruktører,« lyder svaret fra Nadia Kløvedal Reich.Hun mener også, at højskoleånden har været med til at forme de nye talenter.»Jeg er overbevist om, at den danske højskoletradition er skyld i skolens succes.Højskoleånden handler om at udveksle forskellige kulturelle synspunkter og være optaget af det samfund, som vi lever i. De værdier er vigtige, fordi det giver eleverne et fundament for at tænke, at deres fortællinger skal kunne noget mere end det, der er vigtigt for dem selv. Deres kreative gen skal kunne forenes med omverdenen, så de kan fortælle en vedkommende historie,« siger rektoren, der også mener, at den "gode historie" ikke kan findes på en uddannelse.»Hvis eleverne spørger mig, hvad de skal gøre for at komme videre i deres karriere, når de er færdige på skolen. Så siger jeg til dem, at de skal søge job på en sildefabrik i Nordjylland eller generelt opsøge nogle miljøer, de ikke kender. Du lærer ikke at fortælle den gode historie på en skolebænk,« siger hun.Perfekt placeringDa Den Europæiske Højskole blev oprettet, var fundamentet til succes allerede taget, inden det første spadestik blev sat i jorden. En gruppe danske filminstruktører havde fået idéen til at lave et kraftcenter for europæisk film, der skulle være med til at danne vækstlaget for fremtidens filmskabere.Valget faldt på oprettelsen af en højskole, der skulle have sin egne filmstudier, biografer og klasseværelser. To finske arkitekter skulle tegne skolen, og de toneangivende instruktører Bernardo Bertolucci og Milos Foreman skulle hentes ind som konsulenter.I starten af 1990' erne blev Den Europæiske Filmhøjskole placeret i Ebeltoft og var dermed en realitet.Og netop placeringen mener Nadia Kløvedal Reich har været godt tænkt af skolens grundlæggere.»Det giver dedikation at være et sted, hvor kærester og familier ikke lige er i nærheden.Det var godt set, dengang man valgte at placere skolen på Jyllands næse. Eleverne ville have haft travlt med alt muligt andet, hvis den var placeret på Vesterbro eller Nørrebro,« siger rektoren.Festival i kulturbyenEuropean Film College, som den bliver kaldt internationalt, har 25-års jubilæum i år. Det bliver fejret med en filmfestival fra den 19. til 25.juni, som bliver støttet af Kulturby 2017.Her viser de aarhusianske biografer og højskolens egen biograf film fra sine tidligere elever, der i nogle tilfælde selv kommer og præsenterer deres værker.»Vi har udvalgt 30 forskellige film, der er lavet af tidligere elever fra højskolen. Til nogle af visningerne vil instruktørerne dukke op og præsentere deres film. Vores tidligere elev Michael Noer kommer bl. a. Han tager Ghita Nørby med, når han præsenterer sin film "Nøgle Hus Spejl",« siger Nadia Kløvedal Reich.På trods af de mange succesfulde instruktører blandt de tidligere elever har det ikke været svært at få de tidligere elever til at deltage i festivalen, forklarer rektoren.»Vi kan mærke, at der er en enorm stor kærlighed til stedet fra de tidligere elever.Mange tænker tilbage på stedet, som det var her, det hele begyndte. Det var her, de fandt ud af, at de skulle være filmskabere,« siger hun.rasmus.eriksen@jp.dk Fakta: Tidligere elever på Den Europæiske FilmhøjskoleM Joachim Trier (" Lounder Than Bomb") M Rasmus Zandvliet (" Under Sandet") M Nikolaj Arcel (" En Kongelig A ære") M Pilou Asbæk, skuespiller (" Krigen") M Michael Noer (" Nøgle Hus Spejl") M Christina Rosendahl (" Idealisten") M Mikkel Serup (" Den Bedste Mand") M Steen Johannesen (" De Sidste Mænd i Aleppo") M Rasmus Heide (" Alle For Tre").
Den Europæiske Filmhøjskole fejrer 25 år som en toneangivende institution inden for dansk film. Det bliver fejret med film fra skolens tidligere elever.
Der hænger materialeprøver til et nyt projekt på væggene i det store rum, når man kommer ind hos BIG, og David Zahle fortæller, at det blev lidt sent i går, for sådan er det, når et stort projekt skal afleveres.»Det er normalen lige op til aflevering, men da vi tit har afleveringer, så går det jo ikke i længden.Jeg prøver at lade være, men jeg har det bedst med at være til stede, når de allersidste detaljer skal på plads,« siger David Zahle. Han blev arkitekt i 2003, som 30-årig, efter først at have læst datalogi og filosofi. Lysten til at blive arkitekt opstod, da han skabte Bar Utopia til Kulturby ' 96.»Det var første gang, Turbinehallerne blev brugt til kultur, og det dér med at være fire venner, der stod for at skaffe penge og 200 frivillige, og blande teater og natklub, var den oplevelse, som gjorde, at jeg gerne ville være arkitekt. Det bunder i at have lyst til at skabe oplevelser for andre mennesker. Og når man så ER blevet arkitekt, gælder det om at bruge sine kompetencer, men hver gang sørge for at skabe noget, som man ikke 100 procent ved, hvordan skal gøres. Det er den eneste måde, man kan lære nyt på hele tiden.« Hvordan skaber man en H. C. Andersen-park, som ikke ligner et omrejsende tivoli? »Den kommer til at ligge tæt på Den Lille Havfrue, og i det hele taget er det sært, at vi som danskere ikke har været bedre til at udnytte turisternes kendskab til H. C. Andersen.BIG arbejdede på et projekt til Odenses nye H. C. Andersen-museum (som imidlertid blev vundet af den japanske arkitekt Kengo Kuma, red.), og nogle af de ideer vil vi gerne bruge her.F. eks. har vi samarbejde med landskabsarkitekterne SLA om at skabe en eventyrlig have fuld af planter fra H. C. Andersens liv. Det er vigtigt, at man ikke slår plat på så vigtigt et brand, som H. C. Andersen er.« Er det forståeligt, hvis københavnerne er på vagt over for et 280 meter højt tårn? »Det er klart, at når man præsenterer ideen om et hus på 280 meter i København, så er der nogen, der siger »Det er jo sindssygt«. Men projektet skal ses den anden vej rundt - at det er en forlystelsespark, der føder en skyskraber.En af de spændende ting ved opgaven er, at det bliver en bygning med enormt mange forskellige funktioner - restauranter, butikker, forlystelser, et hotel, boliger, kontorer og en udsigtsplatform. Ambitionen er, at det bliver en bygning, som skaber kvalitet for byen. Samtidig med, at den skal fungere for dem, der bruger den. En bygning skal formes af det, den skal bruges til - den skal ikke se anderledes ud, bare for at se anderledes ud - men fordi den formes af alle de krav og behov, den skal løse, samtidig med, at den tilbyder en merværdi til byen rundt om. Og det ville ikke kunne lade sig gøre at bygge sådan et tårn i et område af København, hvor der allerede er bygget - her er det helt ude på spidsen i Nordhavn, så der er plads til at planlægge byen i symbiose med en fantastisk grøn park og et tårn.« Der er vel mange, som gerne vil bruge BIG - hvordan vurderer I, hvem I vil arbejde med? »Jeg stiller tusind spørgsmål til stedet, brugen, den politiske situation, økonomien. Hvis ikke bygherrerne har en ordentlig businesscase, så ved jeg på forhånd, at det ikke bliver til noget.« Slipper man en bygning, så snart den er færdig? »Nej, jeg kommer f. eks. på Søfartsmuseet (som BIG med David Zahle i spidsen opførte i en gammel tørdok på Helsingør Skibsværft, red.) mindst en gang om måneden for at vise nogen rundt eller tale med direktøren. Hvis der er små ændringer på lagerbygningen, indgangen eller andet, skal det udføres med respekt for det oprindelige byggeri. Og så har jeg både boet i VM-huset og Bjerget, så jeg kunne smage min egen medicin! Folk var ikke så imponerede, hvis jeg sagde, at jeg var en af arkitekterne bag - de regnede bare med, at jeg så kunne fikse, hvis deres toilet var stoppet. Lige i starten, når man ser det færdige resultat, ser man kun de skæve paneler, eller noget, som man havde drømt skulle være anderledes, men så flytter folk ind, bygningen bliver fuld af liv, og man ser alle sejrene og den samlede bygning - det gør mig glad for mit arbejde.« manj@berlingske.dk.»Vi har arbejdet sammen i 16 år, fra han var i praktik på tegnestuen. Han er usædvanligt godt begavet, klart tænkende og veltalende, og så er han mere end så mange andre ekstremt interesseret i det menneskelige og medmenneskelige aspekt i at bygge huse.« Bjarke Ingels om David Zahle.Fakta: BLÅ BOGDavid Zahle (født 1973) har været partner i BIG siden 2008.Der er seks partnere i København, og seks i New York. Han har bl. a. været med til at skabe Psykiatrisk Hospital i Helsingør, VM husene, Bjerget og Søfartsmuseet i Helsingør. Han har været vært på TV2' s »Mesterlige ombygninger«. Han er gift med skuespillerinde Maria Rich, har tre børn, og bor på Vesterbro på et gammelt pulter-og tørreloft, men siger, at han savner noget fra alle de steder, han har boet tidligere.Favoritbygning i verden: Teshima Art Museum i Japan »fordi bygning og kunstværk smelter sammen og næsten bare er en ramme om naturen«.
David Zahle, arkitekt og partner i BIG, har stået bag nogle af BIGs største projekter. Nu gælder det Nordens højeste hus med tilhørende H. C. Andersen-park.
Kvalitetsbevidste kultur-og gastroturister stiller krav.Alle vil gerne have en del af kagen, når kulturbyturisterne formentlig øger besøgstallet betragteligt i vores region.Programmet ser indbydende og spændende ud, og jeg er helt sikker på, at der er lagt masser af kræfter i, at det kulturelle program kan trække både danske og udenlandske turister til vores region. Jeg er heller ikke i tvivl om, at de gæster, der rejser for kultur og oplevelser, er kræsne og godt vant samt kvalitetsbevidste. Det stiller ekstra store krav til Aarhus og vores region på alle fronter.Vi skal her i Aarhus være klar til at give byens mange nye kvalitetsbevidste gæster den helt gode oplevelse, godt hjulpet på vej af vores kultur og vores smukke natur med havet og skovene som nærmeste naboer.Samtidig kan jeg i al respekt for restaurationsbranchen i Østjylland øjne en række udfordringer. Den seriøse del af servicebranchen er helt sikkert klædt godt på. Her er jeg helt tryg. Dels er udbuddet og mulighederne mange og har en bredde, hvor de mange tilrejsende i kulturbyåret kan få styret deres nysgerrighed og forventninger.Jeg er heller ikke et sekund i tvivl om, at en stor del af branchen ikke formår at tænke på den lange bane.Der tænkes udelukkende i euro og dollars. Det kan man naturligvis ikke fortænke dem i. Den del af servicebranchen har altid stået sig selv nærmest og ryster ikke på hånden, når en utilfreds gæst forlader en café, et brasserie eller en restaurant.Det tager ikke mange minutter for en gæst, der føler sig dårlig behandlet, at hænge en café eller restaurant ud på de sociale medier, diverse blogs og webportaler.Visit Aarhus har gjort et stort forarbejdet. Kan byen leve op til det? Et fremragende forarbejde af Visit Aarhus, som har været dygtig til at markedsføre vores by. De journalister, der det seneste års tid har skrevet den ene flotte artikel efter den anden, har på bedste professionelle vis fået god hjælp af Visit Aarhus og kulturbysekretariatet.Forventningerne er allerede nu store, og de bliver ikke mindre, når foråret træder i karakter.Hvad der også har været gennemgående er, at restaurationslivet har fået rigtig meget fokus. Fortjent, men også en udfordring. Vores toprestauranter har nu engang kun de pladser, de har, og har et tårnhøjt serviceniveau, som gennemstrømmer den type yderst professionelle steder. Samtidig er koncepterne og tankerne bag disse steder snorlige og tænkt ned i mindste detalje.Lad os bare sige: her er der ingen svipsere.I næste geled står Aarhus rigtig stærkt. En hel hær af det, vi i restaurationsbranchen godt kan kalde for det nye østjyske dogmekoncept.I spidsen for den generation står restauranter som Hærværk, Møf og den netop nyslåede Michelin-restaurant Domestic i Mejlgade.Hærværk på Frederiks Allé og Møf på Vesterbro Torv er rigtig fine eksempler på, at man ikke kan være i tvivl om, hvad man går ind til. Dels fordi konceptet er præcist, personligt og defi-neret, og tjenere og kokkene er dem, som driver og ejer stederne. Her går man efter den nærværende oplevelse.Her går man efter gæsten, og så skal smagsoplevelserne nok trille den gode oplevelse i mål helt af sig selv.Der foruden har regionen en række af det, jeg vil kalde "rutinerede" restauranter med Restaurant Et, Gäst, Kähler og en håndfuld mere i samme liga. Her er der de seneste tre år åbnet mange restauranter med stort potentiale, som også ved, hvad service er, og ikke mindst konceptet er især på de nyere steder knivskarpt.Det er i laget herunder, vi især i Aarhus bør kigge lidt indad og finde ud af, om man virkelig er klar til at modtage rejsevante, kvalitetsbevidste gastroturister? Der er en hel hær af spisesteder og også en stor del af caféerne, som hverken er fugl eller fisk, men forsøger at ramme bredt. Samtidig halter serviceniveauet også.Her må vi håbe, at de mange "nye mulige ambassadører" der kommer i kulturbyåret formår selv at gennemskue, hvor duften i køkkenet pirrer smagsløgene på den gode måde.Har din restaurant eller cafe været på træningslejr før Kulturbyåret? Det er vel ikke for tidligt at stille spørgsmålet.Kan café, bar, restaurationslivet leve op til den pressedækning, Aarhus har fået? Jeg tillader mig at give mit svar: både ja og nej! Jeg er rigtig bange for, at alt for mange af regionens spisesteder klappede i hænderne, da vi blev udpeget som kulturby, uden at tænke over, at det også stiller krav. Mon ikke der er mange, som har glemt træningslejren og bare har ventet på, at det skulle blive 2017 med det store rykind. Disse steder har helt sikkert ikke gjort deres forarbejde. Jeg håber virkelig, jeg tager fejl, men jeg tvivler.Er det bare mig, der er mavesur, gnaven og gammel? Næh. Vi stiller større krav til den service, vi vil have i dag, fordi udvalget er stort, og mulighederne er mange. Når vi i år får mange gastro-og kulturturister til byen, bliver vi sat til vægs. Det er kvalitetsbevidste, krævende, nysgerrige og berejste gæster, der indtager Aarhus resten af året.Det kan jeg med det ene øje lukket klart konkludere, når jeg ser, hvilke magasiner, blade og tidsskrifter der har rettet kikkerten mod Aarhus.Tak, Visit Aarhus, for at sætte barren højt, for vi har så meget at byde på i Aarhus.Og så er der turistfælderne, som er uundgåelige - der må bare ikke være for mange af dem. Vi vil så gerne, at de taler pænt om os ude i den store verden, for vi fortjener det.jpaarhus@jp.dk Vi stiller større krav til den service, vi vil have i dag, fordi udvalget er stort, og mulighederne er mange.Fakta: 8 SKRIBENTER SKRIVER PÅ SKIFTSkoleleder Rani Hørlyck, Søndervangskolen Direktør Kim Bisgaard, Culture &amp; Business by Innovation Lab Korshærspræst Morten Aagaard, Kirkens Korshær Direktør Lone Ryg Olsen, Danish Food Cluster Studerende Ahmad Halimah, formand for Forbundet af Islamiske Foreninger (FIF) Fremtidsforsker Marianne Levinsen, Center for Fremtidsforskning Restauratør Michael Larsen, Gastro &amp; Vino Claus Hommelhoff, stifter og seniorrådgiver, Formuepleje A/ S.
Ordet frit Gå efter manden og ikke bolden, når kulturbygæsterne besøger Aarhus og skal have gode oplevelser med hjem.
Arbejderen har løbende fået meddelelser om arrangementer på Kvindernes Internationale Kampdag den 8. marts. Alle arrangementer er omtalt kort eller langt på arbejderen.dk/ kalender.Her bringer vi en kortfattet oversigt og starter med dem, som ikke tidligere har været omtalt her på opslaget: I SILKEBORG er Socialdemokratiet, SF, Enhedslisten, Alternativet, AIF, Internationalt Kvindenetværk, LO-Silkeborg Favrskov, Dansk Sygeplejeråd, Dansk Socialrådgiverforening og BUPL arrangører af kvindernes internationale fest-og kampdag - klokken 19-22 i Lunden (Vestergade). Ingen entre, alle er velkomne.Reformer rammer, mennesker presses: Trine Quist, fællestillidsrepræsentant for socialrådgiverne i Aarhus, taler om de seneste års reformer, især på kontanthjælpsområdet.Solidaritet opstår: Repræsentanter fra Base to Go, Cafe Venlig, Venligboerne, Stop Madspild og Kirkens sociale Arbejde fortæller om deres arbejde.Musikalske indslag ved Helle Boilesen og Leenette Clausen - og der er sønderjysk kaffebord.I AALBORG inviterer Husrådet i Socialisternes Hus til cafébiograf klokken 19: »Få vækket kampgejsten med en inspirende film, der trækker en rød tråd fra de militante kampe om kvinders stemmeret og frem til nutidens kvindekamp. Det bliver en hyggelig aften, når vi holder cafébiograf i Socialisternes hus på kvindekampdagen.Der er kage og ostemadder i pausen. Arrangementet er gratis og for alle køn.« VEJEN Kunstmuseum »inviterer den 8. marts på museets Instagram-, Facebook-og hjemmeside til en kavalkade af billeder og ord om en række af de kvindelige kunstnere, der er repræsenteret i museets samling. Forhåbentlig vil dette initiativ blandt mange andre medvirke til en eksponering af kunstens diversitet.« I AARHUS inviterer Den Gamle By i anledning af kvindedagen til en særudgave af haverundvisningen i de historiske haver. Temaet er kvinders forhold til botanik og havebrug i de historiske perioder, hvor Den Gamle Bys haver hører hjemme.Rundvisningen varer fra klokken 11 til 12 og er gratis for museets gæster. Der kan ikke reserveres plads på forhånd. Mødested oplyses i billetsalget.Kvindemuseet inviterer til stort arrangement fra klokken 11 med blandt andet demo-workshop og ligestillingsoptog klokken 16 gennem det centrale Aarhus.På FREDERIKSBERG inviterer LivaRehab til alt hylde virkelighedens prinsesser og deres kampe og sejre.Dokumentarserien »Prinsesserne Fra Blokken har taget Danmark med storm - men vi taler sjændent med dem. Derfor bruger vi kvindernes kampdag på at give ordet til prinsesserne fra samfundets bund.« Eva Marie Rødbro, der er instruktøren bag dokumentarserien, stiller sammen med en af programmets hovedpersoner op til en snak om, »hvordan systemet opleves fra blokken, og hvordan vi kan gøre det bedre. Bagefter vil vores forperson Yildiz Akdogan, folketingsmedlem fra Socialdemokratiet, og betyrelsesmedlem Marion Pedersen, tidligere folketingsmedlem for Venstre, give deres bud på emnet.« Det sker: Dronningensvej 4, klokken 13 til 15. Tilmelding nødvendig: presse@livarehab.dk. Se entré med mere: arbejderen.dk/ kalender.I HILLERØD inviterer 3F Frederiksborg til ligestillingsdebat. Milnersvej 41 D klokken 17.I KØBENHAVN er der flere arrangmenter - i det følgende nævnt efter starttidspunkt: I Café Mellemrummet, Ravnsborggade 11, klokken 8-9 er der debat med Khaterah Parwani, næstforkvinde Exitcirklen, Nina Groes, iværksætter og debattør, tidl. direktør i KVINFO, og Hannah Brejnholt, politisk rådgiver i Mellemfolkeligt Samvirke om feminisme og økonomisk ulighed.Arbejdermuseet i København markerer 100-året for den russiske revolution ved at skyde kampdagen i gang klokken 8: 30 med et oplæg om russeren Alexandra Kollontaj (1872-1952).Dramafrontens, et netværk af professionelle teaterfolk, opfører teaterstykker i København under den samlede hat »Drama Queens«. Kampdagen bliver fejret ved at opføre otte nye stykker kort dramatik - alle skrevet, instrueret og spillet af kvinder. Stykkerne opføres som en vandreforestilling i Københavns centrum og finder sted i samarbejde med Arbejdermuseet i Rømersgade.Enhedslisten holder arrangement i Verdenskulturcentret, Nørre Allé 7, fra klokken 15 til 23. Her er blandt andet workshops om 30 timers arbejdsuge, kvinde kend din krop og om retten til fri abort. Til aften er der vegansk mad til en 50' er, tale ved Bente Hansen og Daud Aron og levende musik ved Karina Willumsen, Det Kønne Kartel og Kapow Collective.Demos, 3F København med flere inviterer til demonstration klokken 15: 30 til 16: 15 foran Transportministeriet, Frederiksholms Kanal.Formålet er at bekæmpe »den borgerlige regerings ødelæggelse af vores arbejdstagerrettigheder og underminering af social lighed og solidaritet.« »De glemte kvinder« er titlen på en forbyd sexkøb nu!-demonstration klokken 16: 15 på Københavns Rådhusplads. »Vi demonstrerer i solidaritet med kvinderne i prostitution, som samfundet lader som om ikke er der.« FOA inviterer til offentligt møde i forbundshuset, Staunings Plads 1-3, klokken 16: 30 til 20. Talerne har fokus på pension, og Janne Lærkedahl optræder.3F København inviterer til arrangementet klokken 17 i den store sal, Peter Ipsens Allé 27. Bemærk: Tilmelding senest i dag til Betina Lund på telefon: 40 20 03 28 eller mail: betina. lund@3f.dk - skriv gerne »8.marts 2017« i emnelinjen.KVINFO inviterer til fest og afterparty i Vega på Vesterbro fra klokken 19. Her optræder Katinka, Barbara Moleko og Karina Willumsen.
KVINDERNES INTERNATIONALE KAMPDAG En kortfattet oversigt over hvad Arbejderen har fået kendskab til af arrangementer.
Det er ikke første gang, Martin Hall udgiver sine erindringer - eller noget, der minder om det. Den afgørende forskel denne gang er, at den avantgardistiske, sensible og særligt besjælede vidundervoksen, som man vel i dag må kalde dette evige Wunderkind, da han faktisk er blevet 54 år, vitterlig skriver erindringer. Han skriver, hvad han husker: oplevelser, stemninger, situationer, problemstillinger. Men ikke nok med det: Han beskriver dem, sådan som han i dag føler, at han oplevede dem dengang.Scener af Martin Halls liv, fra dreng til voksen. Læseren bliver taget med helt ind til barnets og den unge mands oplevelse af egen krop og psyke, hans oplevelser og sansninger af forældrene og andre voksne, af de få venner og de mange piger.For en sand kunstnersjæl er oplevelse af kunst lige så virkelig som møder med den virkelige virkelighed. Læseren trækkes med ind i den unge Halls oplevelse af forskellige kulturfænomener som filmen ' Ilse - Hunulven fra SS', hans oplevelse af stemningen, gadebilledet og folkelivet på Vesterbro i 1970' erne, af verdensbegivenheder som IRA's terror i London og tyske Rote Armée Fraktions væbnede kamp. Vi er med Martin Hall i livsforandrende kunstneriske oplevelser som den engelske duo Sparks album ' Kimono my House' og David Bowies koncert i Falkoner Teatret 29. april 1976.Endda også til sportsdramaer som ' The Rumble in The Jungle' mellem Muhammad Ali og George Foreman. Eller, som her, hvor forfatteren gengiver sin oplevelse som 12-årig af omslaget på den amerikanske bøsserocker Jobrioaths debutalbum: »Det var en af de smukkeste pladeudgivelser, jeg nogensinde havde set: et gatefoldcover, der fremstiller sin solist som liggende romersk nøgenstatue med smadrede ben«. (...) »Jeg stirrede af al selvsuggestiv kraft på omslagets perfekt retoucherede legeme uden organer«. (...) »Jeg var ihærdig. Jeg var udholdende.Jeg var forelsket i noget, der levede uden for sproget i alt det, jeg endnu stod over for at blive, og ville ikke give op«. HAN SKRIVER JO godt, Martin Hall. Det sære er, at i forsøget på at beskrive det umulige, altså hvordan det virkelig var dengang, er hans sprog meget langt fra det opulente, storladne og hysteriske, som hans musik og prosa ofte har været tynget af. Den Martin Hall, der skriver ' 1971-1985', udtrykker sig nærmest lige så enkelt og prunkløst som titlen. Mange steder smukt, ofte klogt, tit befriende morsomt og fuldt af sardoniske invitationer til læseren om at joine forfatteren i indforstået latter over tilværelsens iboende idioti.At projektet reelt er kropumuligt, er forfatteren helt bevidst om. Sådan forstår jeg i hvert fald Hall, når han skriver om udfordringen ved at beskrive sit 13-årige jeg på 40 års afstand: »Når man er 13, er livet noget, der først vil ske engang i fremtiden. Det giver en vis følelse af råderum. Alt er meget følsomt, og præcist hvad og hvordan man tænker i den alder, vil altid stå lidt hen i det uvisse - tanken eksisterer ikke uden for sproget, og éns sprog har af gode grunde endnu sine mangler«. Lige præcis fortællerens bevidsthed om netop det gør, at det hele alligevel giver mening. Man forstår, mere eller mindre, naturligvis, og lever med i den unge Martin Halls forelskelser, hans aidsangst, hans mere generelle angstanfald, skabelsesøjeblikke, i hans fortabelse.Man er med ham i øvelokalet med kammerater og kolleger, som hærværksmand og på natklub.STØRST INDTRYK gør nu den løbende skildring af bogens to andre gennemgående figurer, forældrene. Eigil og Beth, som de hed, deres aparte samliv og deres på hver sin måde halvskæve og kuldslåede tilværelser. De to mennesker, der er blevet forældre, men selv stadig er børn. De tos, fars og mors individuelle kamp for at bevare integritet og selvrespekt, deres glæder og sorger er skildret med så meget indlevelse, tilgivelse, undren, smerte og kærlighed, at de samtidig mere end noget andet leverer nøglen til mennesket Martin Hall.Gennem hans beskrivelser af sit ophav forstår man, helt konkret, bedre Martin Hall. Hans sværmeri for dekadencen, natklubberne og romantikken i 1920' ernes Berlin bliver mere indlysende, når man får fortalt, hvordan han som 11-årig så filmen ' Cabaret' 6-7 gange i biografen sammen med sin far. Mere overordnet forstår man gennem skildringen af de kampe, hans forældre kæmpede med sig selv og tilværelsen, dem, de tabte, og dem, de vandt, Martin Halls stædighed og stræbsomhed, hans selvbevidsthed og hans selvhad, hans skabertrang og hans angst for at miste det hele. 6 sider af samme terning.GENNEM MERE END 30 år har Martin Hall været en af sin generations kunstneriske fakkelbærere. Selv om den hovne åndsaristokrat fra Frederiksberg med det ekstreme ambitionsniveau har flyttet sig en hel del siden ' The Icecold Waters of the Egocentric Calculation', som debutalbummet med Ballet Mecanique så såre ufolkeligt hed. På det seneste har han endda teet sig så mainstream, at han har været tv-vært. Men det er måske nok alligevel første gang, vi for alvor kan se Martin Hall som »mennesket i verden«, som en anden af de store fra 1980' erne, Michael Strunge, engang formulerede sig. Strunges liv blev kort. (Beskrivelsen af en aften hjemme hos Strunge under et hans maniske anfald er kostelig).Martin Halls liv, virke og værk strækker sig meget længere end til 1985, hvor strømmen af disse kronologisk koordinerede erindringsstumper stopper.Selvfølgelig lige midt i en cliffhanger af (endnu) et sammenbrud. Det ligger mere end bare i luften, at der kommer mere af det samme.Det skal være så velkomment.henrik.vesterberg@pol.dk 
Martin Hall skriver om sine unge år, ikke bare som han husker dem. Men sådan som han husker, at han oplevede dem - dengang.
Da »Café Exit«, en resocialiseringscafé på Vesterbro, fejrede, at man nu i ti år har hjulpet indsatte med ledsaget udgang, var SF-formand Pia Olsen Dyhr inviteret. Til alle i lokalets store overraskelse kom hun ikke med politiske forslag til, hvordan resocialisering bedst gøres, ej heller udspil, der skulle gøre op med ideen om, at hårdere straffe er præventive i sig selv.Pia Olsen Dyhr fortalte personligt, om hvordan personer i hendes familie havde haft udfordringer ved overgangen fra indsat til løsladt.Berlingske har mødt Pia Olsen Dyhr til en snak om, hvordan man laver politik på et område, man har set konsekvenserne af på førstehånd.»14 dage i Vestre knækkede totalt et medlem af min familie, han mistede sit arbejde, han kom aldrig tilbage på nogen som helst måde.Også selv om sagen mod ham blev droppet.Han gik simpelthen psykisk ned af det.Det andet medlem af min familie, der har været i fængsel, har været det to gange. Begge gange for vold,« siger Pia Olsen Dyhr.Hvordan har han reageret? »Jeg kan huske, at den ene af voldsepisoderne, han var involveret i, var tophistorien på DR den dag, og min mand og jeg sad og så det og talte om, at det var godt nok voldsomt.Vi fandt så senere ud af, at det var én fra min nære familie, der var involveret. Det var ganske rimeligt, at han kom i fængslet, men jeg har set, hvor svært det var for ham at få arbejde igen. Så svært, at han måtte flytte til en anden del af landet, hvor folk ikke skulle huske ham på, at han var den dér bølle, der havde været i fængsel. Men nu er han den, der løfter den moralske finger højest, når andre begår noget ulovligt.« Hvad er det for en situation, indsatte, der skal ud, står i? »Du er ikke kun på nul, du er på minus fra starten af. Gælden for eksempel: Det er jo helt ufatteligt, at man kan oparbejde så meget gæld, men man betaler for sit fængselsophold i Danmark.Mit familiemedlem har i mange år haft en afdragsordning, hvor han betaler af. Men det kan han kun, fordi han har fundet et arbejde.« Er gælden en dobbeltstraf? »Min retsfølelse er, at når folk begår vold og anden hård kriminalitet, skal de i fængsel, og de skal også selv betale for deres ophold. Men vi er nødt til som samfund at sørge for, at de kan komme i arbejde igen. I tillæg til det skal vi blive langt bedre til at lade folk afsone med fodlænker, for så fastholder de tilknytningen til deres arbejde og hverdag. Hvis man aldrig har begået noget før og er involveret i et eller andet, der gør, at man skal frihedsberøves, så er der virkeligt gode argumenter for en fodlænke.« Kan alle resocialiseres? »Om hardcore bandemedlemmer, der har været der flere gange før, er det lige før, at jeg vil sige: Spær dem inde og smid nøglen væk.De skal under særligt bevogtede forhold, og jeg tror ikke på, at de alle kan eller vil komme ud af kriminaliteten. Jeg tror, at der er nogen, hvor den kriminelle løbebane er blevet så meget en del af deres liv, at de knap nok ser, at det, de gør, er forkert.« Hvordan har dine familiemedlemmers møde med fængselssystemet påvirket din retsfølelse og tilgang til retspolitik? »For mig er det vigtigt, at folk ikke er skyldige, før det er bevist, at de er skyldige. Derfor er det vigtigt med navnebeskyttelsen - også i pressen, for når du først er i offentligheden, er det svært at vaske af igen.« Hvad betyder varetægtsfængslinger i den forbindelse? »Vi er for hurtige til at varetægtsfængsle, og vi bruger det alt for meget herhjemme. Selvfølgelig skal vi beskytte ofret, men man kan altså ødelægge familiers liv. Amnesty International har gentagne gange kritiseret Danmark for vores brug af varetægtsfængsling. En ting er, at vi gør det de første 24 timer, inden man bliver fremstillet i grundlovsforhør, men inden for det døgn må politiet finde ud af, om folk skal blive siddende i varetægtsfængsel.Det er stærkt problematisk.« Hvordan har samfundets retsfølelse ændret sig de seneste mange år? »Jeg tror, at vi er utrygge. Og at følelsen af utryghed er stigende. Det paradoksale ved det er jo, at vi har mindre kriminalitet herhjemme, end vi havde tidligere. Kriminaliteten er faldende, og samtidig bliver vi mere og mere utrygge - og det har gjort, at vi nødigt vil have, at eventuelle skyldige går fri. Men vi bliver nødt til at vende det om, for der er nogen, der kan komme i klemme, hvis de bliver varetægtsfængslet på falsk grundlag eller lignende.« Recidivprocenten viser jo med al tydelighed, at der er indsatte, der kommer tilbage i fængslet.Hvad er det for muligheder, vi ikke får givet indsatte? »Den største udfordring for indsatte er at bevare motivationen, for selv om man kan tage uddannelser og så videre i fængslet, er det svært at vide, hvad man kan bruge det til med en plettet straffeattest. Og så tror jeg, at man får en helt ny virkelighed i fængslet - et parallelsamfund, og medmindre man har familie, der vil én det bedste, tror jeg, at man bliver meget isoleret fra samfundet ved at sidde i fængsel.«.mals@berlingske.dk Fakta: SERIE Tilbage til samfundetBerlingske sætter i en serie fokus på resocialisering. I dag vender næsten hver fjerde løsladte tilbage til fængslerne, men kan vi gøre mere for at få dem ud af kriminalitet? Og har vi råd til at lade være?.RECIDIV Så mange begår ny kriminalitetRecidivprocenten er et mål for, hvor mange der begår ny kriminalitet og får en ny ubetinget dom eller tilsynsdom inden for to år, efter at de er blevet løsladt eller har modtaget en tilsynsdom.Den samlede recidivprocent er 24.For dømte, der har udstået ubetinget fængsel, er recidivprocenten 34.For dømte, der har udstået samfundstjeneste, er recidivprocenten 18.For dømte, der har udstået fodlænke, er recidivprocenten 19.Kilde: Kriminalforsorgen.
Pia Olsen Dyhr har set, hvad fængselsstraf har gjort ved folk. Det har givet hende et mere nuanceret retspolitisk syn på indsatte, og hun advarer imod, at hårdere straffe kan besværliggøre resocialisering.
Historierne dukker op med jævne mellemrum. Om private boliger, der kun bliver lejet ud til turister.Om rullekufferter ud og ind af opgange, hvor det kan svært at inde ud af, hvem der egentlig bor bag navneskiltene.Om unge studerende, der køber dyre lejligheder med hjælp hjemmefra og flytter hjem til mor og far i weekenden, så de kan leje storbyboligen ud i dyre domme.Om hele familier, der flytter ud i kolonihaven flere måneder ad gangen, så boligen på Vesterbro, Nørrebro eller Amager kan lejes for 30.000, 40.000 eller 50.000 kroner om måneden.Selv om den trafik ikke nødvendigvis er ulovlig eller umoralsk, har den privatøkonomiske Airbnb-feber banet vejen for en sort økonomi, hvor ingen aner, hvor meget der bliver tjent, fusket eller lejet ud.Og nu siger politikerne stop.»Vi skal forhindre, at platforme som Airbnb skaber et marked, hvor boliger bruges til ren spekulation og økonomisk gevinst - og tages fra københavnerne og et i forvejen presset boligmarked«, siger Københavns overborgmester, Frank Jensen (S) i en skriftlig kommentar.»Jeg ser et stort potentiale i deleøkonomien, og jeg tænker også, at udlejningstjenester som Airbnb kan give et positivt bidrag til byen. Men det er vigtigt at slå fast, at det ikke skal være en genvej til ulovlig hoteldrift og skatteunddragelse«. Både overborgmesteren og flere partier i det københavnske bystyre er klar til at lægge loft over den periode, byens borgere kan leje privaten ud til turister.Det er stadig uafklaret, hvor mange dage og uger, københavnerne får lov at leje ud, men Frank Jensen anbefaler samme grundmodel, som den, der bliver brugt med succes i den hollandske hovedstad Amsterdam.Her kan byens borgere leje deres boliger ud i maksimalt 60 dage, hvorefter boligerne ganske enkelt bliver fjernet fra Airbnb's hjemmeside.Ikke let at indgå aftale med AirbnbEnkelt og effektivt, men den model kræver, at den danske hovedstad indgår en formaliseret samarbejdsaftale med Airbnb - og det er ikke let, erkender overborgmesteren.»Desværre oplever vi, at Airbnb er svære at få i dialog. Jeg håber, at de vil komme på banen, så vi sammen kan få skabt en god løsning. Det må være i alles interesse. Teknologien er udrullet på Amsterdams Airbnb-side og må med relativ enkelhed kunne indføres i København«, siger Frank Jensen, der vurderer, at der er bred politisk opbakning bag ønsket om at lægge loft over de populære udlejninger.Foruden Socialdemokratiet støtter Konservative, SF og Enhedslisten foreløbig forslaget.Det er Teknik-og Miljøforvaltningen, der har fået til opgave at udarbejde et konkret forslag til et københavnsk udlejningsloft og undersøge effekten af det samt mulighederne for at håndhæve ordningen.Forvaltningen skal desuden tage sig af forhandlingerne med Airbnb.Det har ikke været muligt at få en kommentar fra Teknik-og Miljøborgmester Morten Kabell (EL), der holder sommerferie.Men ifølge partifællen Allan Mylius Thomsen, der også sidder i teknik-og miljøudvalget, bliver sagen sat på dagsordenen hurtigst muligt efter sommerferien.Her håber politikerne også på, at de kan trække på konklusionerne i en helt ny analyse af Airbnb's påvirkning af boligpriser og flyttemønstre i København. En analyse, der er ved at tage form i et samarbejde mellem Københavns Kommune og Kraks enhed for Byforskning.»Vi bakker 100 procent op om et udlejningsloft, gerne færre dage end de 60, de har valgt i Amsterdam, for vi er dybt bekymrede over alle de lejligheder, der på denne måde bliver taget væk fra de mennesker, der har brug for en bolig«, siger Allan Mylius Thomsen (EL).»Men spørgsmålet er, om det er lovligt at indføre et sådan loft i Danmark.Og hvis vi ikke får en klar aftale med Airbnb, så har vi jo ikke en jordisk chance for at kontrollere, om ordningen bliver respekteret eller ej. Det eneste, vi kan se, er, om der er bopælspligt på den enkelte bolig, og om der bor nogen i lejligheden. Men om de snyder og bedrager, det aner vi jo ikke. Det kræver en mere direkte kontrol, og den har vi ikke.Derfor er det her efter vores vurdering også en sag, der kræver lovgivning, og som bør involvere Folketinget«, siger han.Ingen kontrol på områdetKontrol er også kodeordet for de private udlejeres brancheorganisation, Ejendomsforeningen Danmark.»Hvis man giver los for udlejninger i 60 dage om året, eller to måneder, så har man efter min mening åbnet en ladeport for alle mulige kreative udlejningsmodeller; for der er ingen kontrol på området.Du kan bare påstå, at de 60 dage begynder i morgen, selv om du allerede har lejet ud i et halvt år«, siger Morten Østrup Møller, juridisk direktør i Ejendomsforeningen Danmark.»Vi har ikke i Danmark et egentligt kontrolmiljø som i andre lande, for herhjemme er vi vant til, at alting kan klares via systemer og formularer. I Barcelona går inspektørerne fra dør til dør for at tjekke, om reglerne bliver overholdt, for de stoler ikke på deres systemer«. Ud over tjek af udlejere vankede der sidste år også catalanske bøder på op til 4,5 millioner kroner til Airbnb samt boligudlejningsportalen Homeaway.Myndighederne mente, at de formidlede boliger ikke havde de rette licenser og dermed var ulovlige.»Skal vi have ordnede forhold på det her marked, så er der ingen vej uden om mere kontrol«, siger Morten Østrup Møller.Airbnb vil ikke svare klart på, om udlejningsportalen er klar til at indgå et samarbejde om et udlejningsloft, for eksempel ud fra samme model som i Amsterdam.Sofia Gkiousou, der er Public Policy Manager for Airbnb i Norden, vil ikke stille op til et interview, men siger i et skriftligt svar til Politiken, at Airbnb har samarbejdet med mere end 300 storbyer og regeringer om klare og enkle regler for boligudlejning.»Hver by er unik, og vi ønsker at finde den rigtige tilgang for hvert sted, at være gode partnere for byerne og at fremme ansvarlig deling af vores hjem«, siger So-fia Gkiousou.michael.olsen@pol.dk Det er vigtigt at slå fast, at Airbnb ikke skal være en genvej til ulovlig hoteldrift og skatteunddragelseFrank Jensen (S), overborgmester.
København skal ikke være et hotelreservat, mener byens politikere, der nu vil lægge loft over udlejninger via Airbnb. Uden kontrol er loftet ligegyldigt, mener kritikere.
" Antikvariat" står der med gyldne versaler på sort baggrund.Som skiltet hænger der i sin stille, mørke elegance omgivet af en halalslagter på venstre hånd og et takeawaypizzeria på den højre, forledes den forbipasserende nemt til at tro, at det er antikvariatet og ikke dets to naboer, der har beboet hovedstrøget i Københavns nordvestkvarter i flest årtier. Men det er ingenlunde tilfældet.Indenfor er Benjamin Storr-Hansen netop kommet på plads med de sidste reoler og bogtitler ugen forinden. For den 25-årige antikvar flyttede til de nye lokaler, da frygten for sommerlige skybrud drev ham væk fra den gamle kælderbutik på Nørrebro længere inde i byen.Storrs Antikvariat er heller ikke som antikvariater er flest. For her er der intet behov for at kante sig gennem labyrintiske reolkonstruktioner med støvede bøger i dynger, hvor det at orientere sig i titler, genrer og fagområder kan være en bedrifti sig selv.Og det er der god grund til, fortæller Benjamin Storr-Hansen: " Der er noget magisk over de klassiske antikvariater med titusindvis af bøger og stisystemer af bogreoler. Men jeg har bevidst ikke bygget ud i rummet. Faktisk er der " kun" omkring 3000 titler her, selvom jeg jo sagtens kunnet have presset 15.000 ind. For jeg tror, at jeg kan sælge mere bredt på den her måde. Desuden kan jeg godt lide, at butikken tager sig ud som en forlængelse af min egen dagligstue" På den måde får han også plads til at åbne forretningen til forskellige litterære arrangementer som oplæsninger eller udgivelsesfester. For det må gerne være mere end bogsalg, der udspiller sig i antikvariatet på Frederikssundsvej 61: " Jeg har lyst til, at antikvariatet skal være mere end et sted, hvor folk kommer ned for at købe bøger. For der sker noget særligt med et rum, når der kommer liv i lokalerne." Reolerne, der er oplyst af klassiske orange arkitektlamper, rummer både gamle blegede bogrygge og nye bøger, der knap nok synes at være blevet bladret i, før de skiftede hænder. Genrerne spænder fra dansk lyrik over engelske romanklassikere til fi-losofi, kulturteori og sociologi - og videre end det. Men ikke alt for meget videre, tilføjer Benjamin Storr-Hansen.For han har ingen ambition om et stort udvalg for størrelsens skyld, han vil hellere sælge det, han kender noget til i forvejen: " Jeg har udvalgt hver enkelt af de bøger, jeg har stående.Derfor kender jeg som minimum lidt til næsten alle de forfattere, jeg sælger. For så har jeg noget rådgivning at give, og det er ærligt talt sjovest at kunne snakke lidt med om de bøger, man sælger." Vejen ind i en tilværelse som antikvar blev grundlagt, da Benjamin Storr-Hansen som 14-årig kom i erhvervspraktik hos den lokale antikvarboghandler på Samsø, hvor hans forældre havde sommerhus." Det var næsten sådan en formativ oplevelse at være der. Jeg fulgte ejeren rundt i butikken og så, hvordan livet også kunne leves, og hvordan en hverdag med arbejde ikke behøver være fyldt af stress og jag, hvor man halser fra det ene møde til det næste.Jeg oplevede en særlig værdighed over at tage tingene i mit eget tempo, og det udviklede sig til et slags ideal, jeg stadig har i dag." Som 19-årig begyndte han for alvor at samle på bøger, og som 21-årig, sideløbende med sine studier i litteraturvidenskab på Københavns Universitet, lejede han sig ind i et gammelt antikvariat på Vesterbro, hvor den gamle ejer var ved at gå på pension. Sidenhen slap han tanken, for han måtte jo hellere komme ud og være lidt ung, tænkte han.Ud at rejse og være rodløs.Men idéen om at have egen butik havde bidt sig fast, og i maj 2015 åbnede han Storrs Antikvariat.Fra begyndelsen har det været et vilkår at drive internetbutik ved siden af, hvor kunder fra hele landet kan bestille bøger hjem, og to år senere er antikvariatet begyndt at give et overskud, så han siden årsskiftet har kunnet udbetale løn til sig selv.Derfor er Benjamin Storr-Hansen fortrøstningsfuld, både for sin egen og branchens fremtid, også selvom flere af de ældre, store antikvariater har drejet nøglen om: " Jeg bilder mig ikke ind, at det er en branche, man bliver rig af at være i. Men hvad angår fremtiden, har jeg aldrig rigtig været i tvivl om, at antikvariaterne nok skulle blive ved med at findes. Selvfølgelig kan jeg ikke konkurrere med supermarkederne, der sælger nye bøger for en slik.Det er jo også hårdt for de etablerede boghandlere. Men de er ikke rigtig en konkurrent for mig, for det er jo ikke de samme bøger, vi sælger.Jeg har valgt en niche inden for kvalitetslitteratur, derfor føler jeg ikke, at supermarkedets udvalg af kogebøger og krimier tager brødet ud af munden på mig. Og så længe der stadig er samlere og godhjertede nørder til, skal nogle antikvariater nok overleve."fjordbo@k.dk Jeg bilder mig ikke ind, at det er en branche, man bliver rig af at være i.BENJAMIN STORR-HANSEN, ANTIKVARBOGHANDLER.
25-årige Benjamin Storr-Hansen har drevet antikvariat i København i to år. For Danmarks formentlig yngste antikvar giver en hverdag omgivet af den litteratur, han elsker, strøm til en drøm om at leve livet i sit eget tempo.
På et teenageværelse i Kolding og på sportsefterskolen Sjælsølund åbner 18-årige Emil Hornstrup Smidt og 15-årige Jacqueleen Fleron Netflix og Spotify. Det gør de begge dagligt. Når de skal hvile hovedet efter skole, høre musik til lektierne eller bare slå tiden ihjel.Men i dag har Information bedt de to teenagere bytte konti på streamingtjenesterne.Emil Hornstrup Smidt sidder med Jacqueleen Flerons og hun med hans.På papiret har de to ikke meget til fælles.Jacqueleen Fleron er opvokset på Vesterbro og vil på Det Fri Gymnasium. Emil Hornstrup Smidt er opvokset i Kolding og går i 2. g på handelsgymnasiet. Hun er venstreorienteret, fordi vi »burde prioritere mennesker og verden mere end økonomien«. Han er næstformand for lokalafdelingen af Venstres Ungdom og vil gerne arbejde med »noget businessagtigt«, som involverer jakkesæt og tal.Emil Hornstrup Smidts yndlingsserie er Games of Thrones, som Jacqueleen Fleron ikke har set, men synes virker kedelig. Hun elsker Venner, han gider ikke se noget, som er mere end et par år gammelt. Han elsker derimod Ed Sheeran og hører primært de hitlister, Spotify sammensætter for ham. Jacqueleen Fleron hører kun sine egne playlister med alternative kunstnere som Mac Miller og Karl William. Spørgsmålet er, om de to teenageres personlige og kulturelle forskelligheder betyder, at de er endt i vidt forskellige kulturbobler med hver deres skræddersyede tilbud.En fordel med personlige anbefalinger Streamingtjenesterne vareliggør vores data, kapitaliserer på dem og omsætter dem til personaliserede algoritmer, som guider os hjerneløst rundt i kulturelle ekkokamre. Det hindrer et pluralistisk kulturforbrug og overfodrer med mere af det samme i stedet for at udfordre, lyder forskeres bekymring.Er det tilfældet, går det især ud over Emil Hornstrup Smidt, Jacqueleen Fleron og deres jævnaldrende, som er storforbrugere af Spotify og Netflix. Danske unge mellem 15 og 29 år bruger to en halv time dagligt på at streame tv, serier, film, radio og musik, viser tal fra DR Medieforskning.»Anbefalingerne på Emils Netflix er lidt mere dystre end mine. Alle seriecoverne er mørke. Hans forslag er mere action-agtige.Jeg synes faktisk godt, man kan se, det er en drengs Netflix,« konstaterer Jacqueleen Fleron, da hun scroller ned over Emil Hornstrup Smidts Netflixprofil.Han genkender heller ikke sig selv i hendes Netflixkonto.»Der er ikke rigtig noget på Jacqueleens profil, jeg har lyst til at klikke på. Her er meget fantasy og serier som Venner, Gossip Girl og Riverdale. Genrene er nok lidt mere pigede.På min egen Netflix er der altid forslag, der tiltaler mig. Det er der ikke rigtig her.« De to teenageres samtale foregår på Messenger, som er Facebooks beskedtjeneste: Endnu en internetgigant, som bygger brugernes oplevelse op om personaliserede algoritmer.Jacqueleen Fleron får også andre genrer anbefalet end Emil Hornstrup Smidt. ' Amerikanske dramaserier med en stærk kvindelig hovedperson', eksempelvis. Men der er også mange populære serier, som går igen på de to teenageres konti. Især Netflixs store egenproduktioner såsom sci-fieventyret Stranger Things og fængselsdramaet Orange Is the New Black.Så åbner Jacqueleen Fleron og Emil Hornstrup Smidt hinandens Spotify. Her er ikke meget kulturbobleoverlap.»Jeg ville ikke gide at høre noget af det her.Der er mange af de her kunstnere, jeg ikke engang aner, hvem er. Hvis jeg loggede ind på den her konto ved en fejl, ville jeg hurtigt i stedet finde min egen profil og høre mit eget musik og playlister. Der er ikke så meget at diskutere,« lyder Emil Hornstrup Smidts umiddelbare dom, da han gennemgår Jacqueleen Flerons Daily Mixes. Det er de spillelister, som Spotify sammensætter baseret på den musik, hun normalt lytter til.Hun kunne heller aldrig finde på at høre det musik, han får anbefalet af Spotify.»Det er meget poppet. Christoffer, Rasmus Seebach og Gulddreng. Det kunne jeg aldrig finde på at høre. Kun til fester, måske.« Men det hverken overrasker eller bekymrer de to teenagere, at de bliver guidet rundt i vidt forskellige musikuniverser på deres Spotifyprofiler. »Det er imponerende, at tjenesterne kan gennemskue forskellen på vores musiksmag.Men det er helt klart en fordel, at jeg ikke bliver forstyrret af musik, jeg alligevel ikke lytter til. Jeg ville blive irriteret, hvis den musik, Emil får anbefalet, pludselig dukkede op på min Spotify,« siger Jacqueleen Fleron.Det bekymrer ikke Emil Hornstrup Smidt og Jacqueleen Fleron, at Spotify og Netflix's personlige anbefalinger er baseret på overvågning af deres kulturvaner.»Det er ikke noget, som holder mig søvnløs om natten,« som Emil Hornstrup Smidt udtrykker det. Tværtimod.»De personlige tilbud gør, at jeg hører mere musik. Hvis jeg i stedet købte en cd, gad jeg måske kun høre 20 procent af sangene. Med Spotify får jeg sammensat et mix, hvor jeg gider høre det meste,« siger han.»Det er fedt, at Spotify og Netflix bruger dataen om mig til at hjælpe med at sortere i musik og serier. Deres anbefalinger rammer tit min smag ret godt. Og så kan de jo medvirke til at udvide min horisont,« supplerer Jaqueleen Fleron.De to teenagere har svært ved at komme i tanke om noget negativt ved de personaliserede algoritmer.»Det handler jo bare om salg for streamingtjenesterne.Så det ville da være dumt at anbefale mig det stik modsatte af det, jeg ser eller hører,« siger Jacqueleen Fleron.Emil Hornstrup Smidt er enig: »Det er selvfølgelig et bedre salgstrick at anbefale mig noget, jeg formentlig kan lide, i stedet for at udfordre mig for meget.«.lodr@information.dk Det er meget poppet.Christoffer, Rasmus Seebach og Gulddreng.Det kunne jeg aldrig finde på at høre. Kun til fester, måske Jacqueleen Fleron Hvis jeg loggede ind på den her konto ved en fejl, ville jeg hurtigt i stedet finde mine egne playlister. Der er ikke så meget at diskutere Emil Hornstrup Smidt.
Kalkulerede algoritmer på Netflix, Youtube, Amazon og Spotify guider os rundt i det moderne kulturlandskab, men fastholder også brugerne i kulturelle ekkokamre. Og det forhindrer et pluralistisk kulturforbrug, lyder forskeres bekymring. Står det virkelig så galt til? Information har bedt to meget forskellige teenagere bytte spotifyog netflixkonto.
Kapitalismekritisk karaokeUd af højttalerne toner Whitney Houstons ' I Will Always Love You'. Men teksten, som lyser op med gult på karaokeskærmen, er ikke den om ulykkelig kærlighed, som vi kender. I stedet mimer den ironisk en slags human resource-og management-sprog med linjer som »Competency pay, benefits, time for ADL (som står for ' almindelig daglig livsførelse')« og »you are so flexible and responsible«. De omskrevne karaokesange er en del af den danske kunstner Hannah Anberts værk ' Sakralt arbejde'. Et værk, der gennem popmusik og kostumer kritisk belyser den måde, hvorpå vi omgås og taler om det arbejde, der fylder så meget af det moderne liv.' Sakralt arbejde' var Hannah Anberts afgangsprojekt på Kunstakademiet, da hun dimitterede sidste år.Og som den første dansker nogensinde vandt hun den fælleseuropæiske Start Point Prize, som gives til en nyuddannet kunstner, der udmærker sig særligt.Det prisbelønnede værk kan du opleve i en helt ny udgave på Copenhagen Art Weeks ArtBar på Papirøen. ArtBar er kunstugens fyraftensbar, hvor man nippende til et glas vin kan opleve ny musik og performancekunst. Det finder sted hver aften fra 26. august til 2. september klokken 19 til 21.Sakralt arbejde. Tirsdag 28. august, kl.19-21, Papirøen, København K.Migration og alt det jazzDagen efter er det Nástio Mosquito, som indtager ArtBar.Den fremadstormende angolanske kunstner arbejder i krydsfeltet mellem billeder og lyd. Hans værker udfordrer ofte stereotyper og adresserer aktuelle politiske problemer, men da han tidligere på året blev interviewet af den digitale kunstside kunsten. nu, lød det: »Jeg har ikke en specifik politisk agenda.Det, der driver mig, er udsagnet: ' Det er muligt' - og jeg vil antænde den kapacitet og motivere andre mennesker, give dem en magt til at stræbe efter noget smukkere«. Nástio Mosquito er desuden dette års bykunstner under Cph Art Week. Det vil sige, at han ugen igennem vil skabe og performe værker, der på en eller anden måde går i dialog med København.Onsdag aften på Papirøen kan man høre sange fra hans seneste album, ' Gatuno Emigrante &amp; Pai De Família', som handler om bevægelighed og migration, spillet sammen med et dansk jazzorkester.Nástio Mosquito &amp; Kids. Onsdag 29. august, kl. 19-21, Papirøen, København K.Økokrise med gratis vinMed klimakrisen hængende som en sort paddehattesky over vores hoveder er kunsten i stigende grad begyndt at vende sig mod økologiske katastrofer, undersøgelser af biologien og forholdet mellem menneske og natur.Det er også det, en af de store udstillinger på dette års Chart Art Fair kredser om.' Ex situ', som den hedder, er blevet til gennem et samarbejde mellem den schweiziske by Basel, Copenhagen Contemporary og Chart Art Fair. Gennem værker af nyere schweiziske og nordiske kunstnere sætter den fokus på, hvordan forholdene for livsformer på Jorden er under konstant forandring.En af kuratorerne, Toke Lykkeberg, fortæller: »Værkerne afspejler en tid, hvor klimaforandringer tvinger mennesker, dyr og andre organismer i bevægelse på tværs af kloden. Dyr og mennesker bliver revet væk fra deres habitater og skal tilpasse sig nye. De er ikke længere in situ, altså på stedet, men ex situ, væk fra stedet«. Udstillingen er at finde hos Copenhagen Contemporary på Papirøen, og også selve bygningen spiller en væsentlig rolle, siger Toke Lykkeberg.»Da vi kiggede på bygningen, tænkte vi, at den med sine store vinduer ud mod kanalen minder om et stort akvarium.Men i modsætning til et akvarium kommer man ikke til at stå udenfor og kigge ind, men til at være indenfor og en del af det«. ' Ex situ' åbner torsdag 31. august klokken 17, hvor der også vil være et glas vin fra vinbaren La Halle. Derefter kan den ses frem til søndag 3. september.Ex Situ Opening. Torsdag 31. august, kl.17-21, Papirøen, København K.Æggeballet med musik af Oh Land I centrum står Arne Jacobsens stol Ægget.En kvinde sidder på den - eller rettere: inde i den; som et væsen, der endnu ikke er udklækket. Derefter bryder hun ud af skallen og begynder at danse på stolen, rundt om den, op ad den og sammen med den.Nogenlunde sådan forløber den lille, korte ballet ' The Egg', som danseren og koreografen Esther Lee Wilkinson har skabt med musik af Oh Land. Og den kan du se i Bella Centeret opført af solodanser Femke Mølbach Slot fra Den Kongelige Danske Ballet.Opførelserne finder sted flere gange torsdag 31. august og fredag 1. september og er en del af kunstmessen Code Art Fairs åbne og gratis program kaldet Art-ReActs.The Egg. Vises flere gange, f. eks. 1. september klokken 19, Bella Center, København S. Se alle tider på WWW codeartfair.dk Kend dine lokale kunstnere Ved du, hvad der foregår, sådan rent kunstnerisk, i dit eget lille nabolag? Hvis ikke, kan du som en del af Cph Art Week tage på en gratis arrangeret tur rundt i dit lokalområde for at se på, hvad kunstnerne egentlig har gang i rundt omkring i studierne og atelierne. På de såkaldte projektrumsdage mødes man et aftalt sted klokken 16 og cykler derefter fra sted til sted. Når turen er slut omkring klokken 18.30, er der lidt at drikke og mulighed for at købe mad.Der er i alt fem ture, en for Østerbro og Nordhavn, en for Vesterbro og Valby, to for Indre By og Nørrebro og en for Ydre Nørrebro og Nordvest, og de finder sted fra søndag 29. august til onsdag 30. august.Projektrumsdage. 29. august-30. august klokken 16-18.30. Se mødesteder på WWW cphartweek.dk.sebastian.f.wittrock@pol.dk 
Fem gratis kunstarrangementer efter arbejdstid inkluderer nok også et lille glas.
Fra 1-10 hvor venstreorienteret er du? »8. Jeg har stemt Enhedslisten en hel del gange, men folk oplever mig også som lidt af en anarkist. Lige nu er jeg nok lidt politisk hjemløs, men jeg ligger langt ude på venstrefløjen.« Fra 1-10 hvor madglad er du? »9. Kunne spise hele tiden, hvis det skulle være.« Hvad er din mest venstreorienterede madoplevelse? »Det må være 1. maj. Jeg spiser røde pølser og drikker fadøl sammen med sådan nogle gamle socialdemokrater i Fælledparken. Man kan høre Internationalen i baggrunden, og der er rigeligt med ketchup til pølserne.« Hvad finder man altid i dit køkken? »Makrel i tomat. Det spiser jeg omtrent en gang om ugen og også tit med min søn. Vi har også altid gulerødder, lidt sund skal man jo være. Æg og bacon er også essentielt. Så har jeg også en særlig kinesisk chiliblanding, som jeg spiser på alt fra spejlæg til leverpostejsmad.« Hvad er din livret? »Min livret er rød bøf med kartofler og bearnaisesovs.Selv om mine forældre var marxister, er det noget, jeg er opdraget med. Min far lærte mig at lave sovsen, næsten fra bunden. Man skal skaffe sig en god bearnaise-essens og så selv tilføre æggeblommerne. Mine forældre var meget venstreorienterede, men de var ikke bange for arbejderklassens madtraditioner, sådan som venstrefløjen er det i dag. Min hofret - altså den, jeg ofte laver - er til gengæld pasta alla norma med aubergine.« Hvad kunne du - af politiske årsager - aldrig finde på at spise? »Rawfood. Den puritanske måde at være venstreorienteret på kan jeg simpelthen ikke holde ud. Sådan nogle trends som rawfood viser, hvordan venstrefløjens madkultur fuldkommen har fjernet sig fra arbejderklassens.Den venstreorienterede madkultur er blevet et elitært projekt, en religion, der har fjernet sig fra almindelige menneskers hverdag og liv. Den er blevet en meget rigid måde at forholde sig til livet på.« Er der noget, du skammer dig over at elske at spise, fordi det ikke harmonerer med din politiske overbevisning? »Der findes en særlig form for skamfølelse, der giver mig glæde, ved eksempelvis at gå ned i min økoorienterede Super Brugsen på Vesterbro og købe ikkeøkologisk mælk. Den frihedsfølelse, det giver at gøre noget andet end mine ligesindede, kan jeg godt lide, selv om jeg jo godt ved, at det hverken er rationelt eller særlig sejt at lade være med at købe økologisk mælk. I denne her butik ser man Vesterbros klasseskel tydeligt, kultureliten, hipsterne og så dem, der har boet der i årevis.Og for den sidstnævnte gruppe er indpakningen ikke så vigtig, og buræg er nu engang bare det billigste. Det kan jeg godt lade mig inspirere af.« Hvor ofte spiser du kød? »Det gør jeg hver dag. Alt lige fra shawarma til flæskesteg, frikadeller, leverpostej og chorizopølse i kantinen nede på RUC.« Har du en madpolitisk kæphest? »Mit mantra er at være så usnobbet som muligt. Maden skal ikke gøres til et politisk slagsmål, for det ender med at blive en moderne venstreorienteret kamp mod arbejderklassen, hvor det handler om at opdrage arbejderklassen til at spise ordentligt. Den der med, at ' vi skal lære dem, der har dårlig smag at have god smag'. Der er ikke noget, jeg tager mere afstand fra, end det.« Hvor bevidst er du om at bruge mad aktivt som en identitetsmarkør? »Jeg tænker ikke rigtigt over det, men når jeg gør, så prøver jeg at modarbejde det.« Hvad er den mest højreorienterede spise, du kan komme i tanke om? »Hummer indtaget på nordkysten af Sjælland.« Hvad er det bedste/ værste, venstrefløjen har tilført madkulturen? »Arbejderklassens simple køkken er det bedste. Det er godt at minde sig selv om, at der var en tid før rawfood og sushi.«.Joachim Sperling: Hvorfor ikke lidt hummer?»Jeg forstår ikke Christian Groes' kritik af raw food, for det er ikke kun venstrefløjen, der skal stå på mål for den. Raw food er oprindelig en West Coast-hippietrend, som også har fået tag i en lille gruppe kropsbevidste byboere herhjemme. Men jeg er enig så langt, at de fleste slags kød og grøntsager smager bedre af at blive varmet op.« »Hvis der er noget, der går igen i de rødes spisevaner, er det kærligheden til bøf bearnaise og forestillingen om, at hummer skulle være en luksusspise forbeholdt snobberne i Nordsjælland. Hvorfor ikke droppe trangen til oksekød og spise lidt mere hummer? Det er en god dansk spise og ovenikøbet klimavenlig. Selv om den koster, kan jeg garantere en sanselig og lækker oplevelse, blot man koger dyret og rører en fuldfed mayo med tyndt skåret ristet formbrød.« »Christian Groes' livret er jeg o. k. med, bortset fra det med de flåede tomater. Dåseversionen til 2,95 kroner i Netto skal man holde sig fra. Lav tomatsaucen selv - det bliver langt mere lækkert.« Joachim Sperling er cand. scient. pol., madøre og højreorienteret socialdemokrat. Han vurderer hver uge den røde livret.modernetider@information.dk Fakta: LivrettenGroes' pasta alla norma med aubergine Skær aubergine i tern på to gange to centimeter. Steg dem i rigeligt olie på alle sider, så olien kan trænge ind hele vejen ind til kernen. Vend dem med pincet. Læg aubergineternene i en skål foret med et viskestykke (der suger den overskydende olie).Steg løg og hvidløg og tilføj herefter ansjoser. Lad ansjoserne smelte fuldkommen, tilføj eventuelt chiliflager, hvis du kan lide stærk mad. Tilføj flåede tomater og kapers og de stegte auberginetern, og lad det simre.Kog pasta. Penne, eller hvad du holder mest af, dog ikke spaghetti.Pynt med bredbladet persille, og strø rigeligt med parmesan.Server med et glas rødvin: sardinsk Corash Riserva.De røde spiserDe Røde Spiser - Danmarks eneste venstreorienterede madmagasin - politiserer hver uge alt det, vi putter i munden. Mad er gennemsyret af identitet og ideologi: Hvem er vi, hvor kommer vi fra, og hvem vil vi gerne være, når vi spiser? Et fornuftigt venstreorienteret menneske bør selvfølgelig spise venstreorienteret mad. Men hvad er det? Hvor ligger bælgfrugter på den politiske skala, og er hummeren egentligt rød eller blå?.
Kønsforsker Christian Groes er vokset op i et marxistisk hjem, hvor han tidligt lærte at værdsætte arbejderklassens madkultur. I dag giver det ham en følelse af frihed at købe ikkeøkologisk mælk.
Domkirken Det religiøse livAarhus Domkirke er Danmarks længste og højeste kirke. Den er 93 m lang, og tårnet med spiret måler 96 m.Byggeriet af kirken blev påbegyndt sidst i 1100-tallet. Man regner med, at kirkebyggeriet blev afsluttet omkring 1300. Kirken i sin første udgave tog lidt over 100 år at opføre.Omkring 1330 blev kirken hærget af en brand, men først 90 år senere tog man fat på en ombygning, der forvandlede domkirken til en gotisk katedral. Der blev bygget tårn og nye kapeller mod vest. Sit nuværende udseende fik kirken under biskop Jens Iversen Lange, der også skænkede kirken døbefont og altertavle.Selve byggeriet var endeligt afsluttet omkring 1480.Katedralen har gennem årene været truet af forfald på grund af manglende vedligeholdelse og mere eller mindre vellykket restaurering, ligesom tårnet har været udstyret med forskellige kupler og spir.Først med restaureringen i begyndelsen af 1900-tallet, der blev ledet af Hack Kampmann og Mogens Clemmensen, fik kirken sin storhed tilbage. Alligevel må domkirken have imponeret de første aarhusianere.Tænk på, at de boede i små, lave træhuse, og hvordan må det ikke have været for dem at gå ind i det kæmpestore kirkerum fyldt med farvestrålende billeder?.Universitetet Det intellektuelle livForenede Jydske Teglværker skænkede en million gule mursten, da Aarhus fik sit universitet, og gaven har i høj grad bidraget til at give stedet dets særpræg. Eksperter og lægfolk er enige om, at det er et meget smukt byggeri, og det blev da også optaget som et af 12 unikke byggerier, da Kulturministeriet udsendte en kanon i 2006.Det var arkitekterne Kay Fisker, C. F. Møller og Povl Stegmann, der vandt en arkitektkonkurrence om de nye universitetsbygninger i 1931. De tre lagde grunden, og C. F. Møller, som har stået for byggeriet siden, har fulgt linjen.Universitetets bygninger er samlet omkring parken. Byggerierne rummer et samlet etageareal på 246.000 kvadratmeter. Derudover er der 59.000 etagekvadratmeter bygninger andre steder.Under Besættelsen beslaglagde tyskerne en række bygninger, hvor Gestapo holdt til og foretog sine afhøringer af mistænkte modstandsfolk. I slutningen af 1944 var det tæt på, at det hele modstandsbevægelsen var blevet trevlet op, og derfor bad man englænderne angribe Gestapo-hovedkvarteret, selv om det var uhyre risikabelt med et sygehus så tæt ved målet.Royal Air Forces angreb den 31. oktober 1944 var vellykket, og Gestapos hovedkvarter blev ødelagt, men der var også mange ofre: 10 danske bygningsarbejdere, danske fanger i tysk varetægt og et ukendt antal Gestapo-folk, herunder den frygtede leder Eugen Schwitzgebel.Rådhuset Det politiske livDa der i april 1937 blev udskrevet en arkitektkonkurrence om et rådhus i Danmarks næststørste by, hed det, at det skulle være en "arbejdsbygning uden en forloren rådhusstil." Det var før, byens befolkning så tegningerne til Arne Jacobsen og Erik Møllers vinderprojekt.Der rejste sig en storm af kritik. Folk havde ventet mere end en kontorbygning. Man ville have et tårn med ur og klokkespil, og det fik man, for projektet blev ændret.Samtidig fandt byrådet, at facaden skulle være mere monumental. Den blev beklædt med porsgrunn-marmor.Ændringerne var heldige, for rådhustårnet blev et ikon for byen, og det er vel først for alvor blevet udfordret af Olafur Eliassons regnbue på taget af Aros.Med de nye ændringer gik byggeriet i gang, og det blev uhyre besværligt, for Besættelsen med vareknaphed kom på tværs.Det lykkedes at skaffe materialer, så rådhuset kunne indvies i forbindelse med byens 500 års købstadsjubilæum i 1941.I dag er Aarhus Rådhus fredet, en unik bygning, der er med i Kulturministeriets kanon, og Kulturarvsstyrelsen skal godkende alle ændringer i huset. De seneste år er der gennemført en række renoveringer i huset.jpaarhus@jp.dk Fakta: TIDSLINJE AARHUS1930: Byens første lyskurve skal fremover regulere trafikken på hjørnet af Østergade og Søndergade.1930-1940 1930: Gl. Estrup erhverves med henblik på at åbne et herregårdsmuseum.1931: Der er social uro i samfundet og mange demonstrationer. Under en sådan kommer det til et større slag på Vesterbro Torv mellem arbejdsløse og ordensmagten.1931: Redaktør H. Hansen og telefondirektør K. Kirk bliver nye udgivere af Jyllands-Posten.1932: Zoologisk Have ved Stadion Allé åbner.1932: Arbejdet med overdækning af Aarhus Å indledes. Det afsluttes 1940.1933: Jakob Jensen, der udvikler betydelig mistro i forhold til sine partifæller, træder tilbage som borgmester og erstattes af H. P.Christensen, kendt som "smeden". 1934: Jylland besejrer for første gang København i fodbold. Den 9.september 1934 vinder jyderne 6-3 i Aarhus Idrætspark. Aarhuus Stiftstidende rydder dagen derpå hele forsiden.1934: Det store monument, der mindes de mange faldne dansksindede sønderjyder i Første Verdenskrig, indvies i Mindeparken.1934: Den aarhusianske tjener H. J. Pedersen vinder et væddemål ved i løbet af 48 timer at bære en bakke med to pilsnere til København.1935: Aarhus Kommune køber strandarealerne ved Moesgård af fru godsejer Dahl. Samtidig får kommunen forkøbsret på godset.1938: Sloganet "Smilets by" lanceres af tandtekniker Leo Kæraa, der under krigen arresteres af Gestapo ved en dramatisk aktion, som koster hans britisk-fødte hustru livet.1938: Aarhus-Hallen indvies.udstillingen Aarhus Fortæller, bringerJP Aarhus en række artikler om byens historie.JP AARHUS FORTÆLLERI anledning af at Den Gamle By den 12.april åbner udstillingen Aarhus Fortæller, bringer JP Aarhus en række artikler om byens historie.
Aarhus er præget af en række enestående byggerier -mange af dem højtragende. En stor del af dem er med som modeller i den ny museumsdel i Den Gamle By.
Gevirer og udstoppede hjorteHjorten Vesterbrogade 2 8000 Aarhus C Er man i nærheden af Vesterbro Torv og på jagt efter ægte værtshusstemning, kolde øl og bartendere i lædervest, er valget let.Hjorten på Vesterbrogade er en af byens hyggeligste bodegaer, og indretningen med udstoppede hjorte og gevirer på væggene giver det lille vandingshul en helt særlig atmosfære.Personalet og stamgæsterne er som regel både venlige og snakkesalige, og med en åbningstid fra kl. 10 om formiddagen gør værtshuset det muligt at få stillet tørsten det meste af døgnet.Stedet præges ofte af unge mennesker, der slår et smut forbi på vej i byen eller på vej hjem igen, men det modne publikum er som regel også repræsenteret ved de mørke træborde.Spillefugle kan slå sig løs med et slag terninger eller deltage i den populære pubquiz, og musikelskere skal kigge forbi om søndagen, hvor der er livemusik for fuld udblæsning.Og så må man naturligvis ryge indenfor.Tordenskjold på TrøjborgPeder Wessel Niels Juels Gade 49 8200 Aarhus N Peder Wessel er søhelten Tordenskjolds borgerlige navn, men de fleste aarhusianere med deres daglige gang på Trøjborg forbinder formentlig navnet med den populære beværtning på hjørnet af Tordenskjoldsgade og Niels Juels Gade.Det hyggelige værtshus med en klassisk indretning, fortrinlig atmosfære og venlig betjening er altid et besøg værd, og de mange stamgæster er som regel klar på en snak om stort og småt.Den klassiske bestilling er et Aarhus-sæt bestående af en Arnbitter og en Ceres Top, men bartenderne tryller også gerne en hip Aperol Spritz eller en god specialøl frem fra gemmerne.Vær opmærksom på, at lydniveauet ofte stiger i weekenden, når der er livemusik på plakaten.Hvis værtshuset virker bekendt, kan det skyldes, at det spiller en central rolle i den danske komediefilm "Alle for to", der delvist er optaget i Aarhus.Stemning ved broenBro Caféen Frederiks Allé 61A 8000 Aarhus C "Bro Cafe anno 1899" står der på den gule facade ud mod Frederiks Allé, og den er god nok. I mere end 100 år er der blevet langet øl over disken i Bro Caféens hyggelige lokaler ved jernbanegraven, som nu om dage især besøges af ældre gæster.Når man træder indenfor, er det som at træde mange årtier tilbage i tiden, og de gulnede vægge, gamle gardiner og falmede malerier må have lagt ører til mange røverhistorier fra stamgæsterne gennem årene.Bro Caféen har et relativt lavt støjniveau og en afslappet stemning, hvilket gør det let at falde i snak med sidemanden om verdenssituationen, og hvem der bestiller den næste øl.Værtshuset hyrer ofte lokale musikanter til at underholde, og prisen for en kold Ceres Top ligger på rørende 18 kr. Om sommeren er det oplagt at rykke udenfor og indtage øllen på stedets terrasse, der ligger fint afskærmet fra trafikken på Frederiks Allé.Klovne på kroenCirkuskroen Skovvejen 23 8000 Aarhus C Man skal ikke have angst for klovne, hvis man kigger forbi Cirkuskroen ved Aarhus Havn for at få en fyraftensøl.Mere end 500 klovne hænger overalt i de små lokaler, og udsmykningen gør stedet til et af de mest usædvanlige værtshuse i Aarhus.Bag bodegaen står den tidligere ølkusk Lars Andersen, der har formået at gøre stedet populært blandt alle fra havnearbejdere til studerende.Tro mod sloganet "Stedet hvor livet leves" byder Cirkuskroen på masser af autenticitet, gode historier og billige flaskeøl til 16 kr., og i sommermånederne kan gæsterne krydre de våde varer med pølser grillet i baggården.En gang om måneden kan quizelskere også deltage i den såkaldte kroquiz, som ofte trækker mange mennesker til.Stedets kultstatus er ikke blevet mindre, efter at DRprogrammet "Indefra med Anders Agger" besøgte værtshuset i efteråret.Billige øl på torvetKurts Mor Fredens Torv 7 8000 Aarhus C Ifølge politisk leder af Alternativet Uffe Elbæk har man ikke været i Aarhus, hvis man ikke har været på Kurts Mor. Standpunktet kan nok godt diskuteres, men sikkert er det, at bodegaen på Fredens Torv er en af de mest berømte - og til tider berygtede - på den aarhusianske værtshusscene.Stedet slog dørene op tilbage i 1996, og siden har Betty Jensen, hvis søn Kurt har lagt navn til stedet, været bestyrer af værtshuset, som især nyder høj status blandt unge mennesker med lyst til fest og billige øl.Aldersgennemsnittet betyder, at der er godt gang i Kurts Mor på ikke mindst fredage og lørdage, hvor stemningen er lige så høj som musikken.Prisen for flaskeøl og fadøl ligger på henholdsvis 15 og 20 kr., og Betty og Co.sætter ofte turbo på festen med karaoke og forskellige events.Kurts Mor var for nylig i tabloidpressens søgelys på grund af en angivelig sexepisode på stedet.Prisvinder på Bruuns GadePeter Gift M. P. Bruuns Gade 28 8000 Aarhus C Med hele otte kåringer som byens bedste værtshus af webportalen AOA er der ingen vej uden om Peter Gift på M. P. Bruuns Gade, når der skal øl på menuen.Det prisvindende værtshus har ligget på M. P.Bruuns Gade siden 1906 og byder på et imponerede øludvalg med ni slags fadøl og over 45 forskellige øl på flaske.Der er som regel en behagelig og afslappet atmosfære i de klassisk indrettede lokaler, og som en fin detalje tænder personalet ild i den åbne kamin hver aften.I sommermånederne kan man nyde sin øl udenfor i stedets gårdhave, der om vinteren byder på et opvarmet telt til rygerne.Nager sulten midt på dagen, lokker frokostkortet med danske klassikere som rugbrød med sild og bøf med bløde løg og spejlæg.Et godt tip: Det kan ofte være svært at finde et ledigt bord på Peter Gift om aftenen, så kom i god tid, når der skal spilles terninger med vennerne over en øl eller to.jpaarhus@jp.dk 
Turen behøver ikke altid gå til en café ved åen, når der skal øl på menuen. Her er seks klassiske værtshuse i Aarhus med garanti for raflebægere, brune paneler og billige Ceres Top.
Den 24-årige asylansøger Swita fra Afghanistan blev døbt i Faderens, Sønnens og Helligåndens navn 2.juledag. Det skete i Apostelkirken på Vesterbro. Den unge sorthårede kvinde havde en lang hvid dåbskjole på og knælede foran døbefonten med en fornemmelse af at konvertere fra tvang til frihed.»Islam er ikke en religion, der handler om kærlighed. Den handler om regler og tvang, og hvad du skal. I kristendommen er der mere kærlighed, mere frihed og ingen tvang«, siger Swita.Præsten, der døbte hende, hedder Niels Nymann Eriksen. Han er en af de præster, der har døbt flest muslimske asylansøgere.Han ønsker ikke at gøre sig til dommer over, om nogle af dem, han har døbt, har ladet sig døbe proforma. Men det er hans erfaring, at ønsket om at konvertere ofte hænger sammen med ønsket om asyl.»Man skal ikke sælge sin sjæl for at få asyl. Set fra min synsvinkel må en dåbsattest ikke automatisk være et grundlag for en opholdstilladelse, og det er klart, at hvis nogen ønsker at konvertere umiddelbart efter et endeligt afslag, så forekommer det mindre troværdigt«. I løbet af 2017 er der ifølge Jyllands Posten 169 personer, som har søgt genoptagelse af deres asylsag og har motiveret det med, at de er konverteret. Det er lige så mange som de seneste tre år tilsammen.En del af dem, der har søgt, er afviste asylansøgere, og både kirkeordfører Christian Langballe fra Dansk Folkeparti og den konservative kirkeordfører Naser Khader er skeptiske over for den markante stigning i ansøgningerne, da det kunne ligne et sidste desperat forsøg på at få asyl. Christian Langballe kritiserer præster, der døber især afviste asylansøgere, og udlændingeminister Inger Støjberg (V) undrer sig også over, at så mange »pludselig finder Gud og tilsyneladende oplever en form for vækkelse«. Angående kritikken af præster, der døber både asylansøgere og afviste asylansøgere, siger Niels Nymann Eriksen. »Jeg er mere bange for uretmæssigt at komme til at afvise et menneske, der ønsker dåb, end at komme til at døbe en hykler«.Kristendom er svær at skjuleNår nogen ønsker at konvertere, sker det typisk ved, at der til en søndagsgudstjeneste kommer en fra menigheden og præsenterer Niels Nymann Eriksen for et menneske, han ikke har mødt før. »Det er så Hassan fra asylcenter Avnstrup, får jeg at vide, og så byder jeg ham velkommen.Hvis det viser sig, at han ønsker at konvertere, siger jeg, at han skal komme i kirken i seks måneder, før vi kan tale om det«. Når de seks måneder er gået, tager præsten en samtale med den pågældende, og den indeholder tre faste elementer. Vedkommende skal for det første fortælle sin historie og om sin baggrund for ønsket om at konvertere. »Dernæst gør jeg det klart, at mange, som konverterer, får afslag på asyl, og hvis det sker for dig, har du et problem i tillæg til dem, du har i forvejen.Vi har kontakt til en del, der er sendt tilbage, og det er min opfattelse, at især de, der er sendt til Afghanistan, har fået vanskeligere livsvilkår. Det skyldes snarere forholdet til familien end organiseret forfølgelse. De ting hænger dog sammen, fordi familien også er angiver, hvis nogen er konverteret«. Det tredje, Niels Nyman Eriksen spørger til, er, om familien er orienteret. »Det kan være svært at skjule, at man er blevet kristen, så de, der vil konvertere, skal vide, hvordan de vil håndtere familien«. Så begynder et halvt år med dåbsforberedelse og fortsat kirkegang. Begge dele foregår om søndagen, da det kan blive dyrt, hvis de skal komme flere gange. Efter dåbsforberedelse og gudstjeneste er der fælles frokost. Der kommer normalt mellem 40 og 50 flygtninge på en almindelig søndag. I lande som Iran og Afghanistan udsættes kristne og andre religiøse mindretal ofte for systematisk forfølgelse.Konvertitter er i særlig fare, da frafald fra islam ofte anses for værre, end hvis man har tilhørt en anden religion.Det afgørende omdrejningspunkt i sagerne er ansøgerens troværdighed, og når Flygtningenævnet træffer afgørelse, lægger de vægt på fire overordnede forhold.Det ene er ansøgerens forklaring om sit trosforhold, det andet ansøgerens konkrete viden om den nye religion, det tredje selve konversionsforløbet og det fjerde udtalelser fra præster eller andre.Nymann Eriksen har undervist sagsbehandlerne i Udlændingestyrelsen og Flygtningenævnet i, hvad de møder, når de står over for en konvertit. Som nævnets medlemmer spørger han ofte sig selv om den, der konverterer, gør det, fordi vedkommende ønsker at skifte religion, eller fordi vedkommende ønsker asyl. Paratviden har en vis betydning for troværdigheden.»Det må forventes, at ansøgeren ved lidt om, hvad han konverterer til. Men ofte har veluddannede mennesker det lettere, fordi de uden stort besvær kan tilegne sig viden, mens mennesker, der er analfabeter eller uden uddannelse, har sværere ved det. De står svagere, selv om det for dem ofte er en større emotionel beslutning og en større omvæltning, fordi de har været stærkt knyttet til deres religion og har valgt at konvertere for virkelig at søge trøst i nøden«. Endnu vigtigere end paratviden er den personlige fortælling. »Er beretningen om flugten troværdig? Er religionen et appendiks i ansøgerens liv, eller er skiftet en del af en samlet fortælling? Alt det tænker jeg over, og det er svært at vurdere. Jeg er glad for, at jeg er præst og ikke medlem af Flygtningenævnet«. Efter Niels Nymann Eriksens opfattelse svækker det en asylansøgers troværdighed, hvis interessen for kristendommen er begyndt umiddelbart efter det endelige afslag på asyl.»Samtidig har jeg mødt mennesker, der er kommet ind i kirken på et lavpunkt, hvor solen er gået ned i deres liv. Så sidder de på kirkebænken og mærker, at der sker noget, som gør dem godt, og det kan sagtens være en ægte følelse, selv om den kommer lige efter et endeligt afslag«, siger Niels Nymann Eriksen, der hverken er asylaktivist eller asyljurist, men præst.»Min opgave går ud på at sørge for, at processerne i forbindelse med konversionen er pastoralt forsvarlige. Pastoral ansvarlighed handler i dette tilfælde om at give tid, så erkendelsen kan bundfælde sig og blive til en indre overbevisning. Vi må ikke risikere, at mennesker sælger deres sjæl for en opholdstilladelse. De skal heller ikke stille sig i en situation, hvor de får det endnu værre, hvis de bliver sendt tilbage«.olav.hergel@pol.dk Jeg er glad for, at jeg er præst og ikke medlem af Flygtningenævnet Niels Nymann Eriksen, sognepræst.
KONVERTITTER Rekordmange søger nu asyl med det motiv, at de er konverteret til kristendom. DF har kritiseret præsterne, der døber. Sognepræst Niels Nymann Eriksen er mere bange for uretmæssigt »at afvise et menneske, der ønsker dåb, end at komme til at døbe en hykler«. .
Fusionskøkken i VestergadeIndo Vestergade 47 8000 Aarhus Den stilfuldt indrettede restaurant Indo på Vestergade er efter eget udsagn en fusionsrestaurant, der byder på asiatisk mad med et tvist af Europa.Råvarerne er så vidt muligt bestemt af årstiden, og resultatet er ikke til at tage fejl af: fuld smæk på smagen fra start til slut.Bag spisestedet står folkene bag sushirestauranten Sota på den anden side af gaden, og menuen lyder på en stribe klassikere lige fra den japanske nudelsuppe ramen til salat med oksekød og risnudler.Konceptet er, at man på tidstypisk vis deler retterne med resten af bordet, og priserne er ikke afskrækkende med eksempelvis 85 kr. for en oksekødssalat. Søndag til torsdag kan man desuden få en aftenmenu til rabatpris med en valgfri snack, en skål ramen, en dessert og et glas vin for 225 kr.Hvis humøret ikke er til vin, serverer Indo forskellige teer og et væld af asiatiske øl som eksempelvis den velsmagende Saigon fra Ho Chi Minh City.Tv-kok på madmarkedetBangkoch Skt. Knuds Torv 7-9 8000 Aarhus Hos den velbesøgte bod Bangkoch på madmarkedet Aarhus Central Food Market ved Strøget lyder menuen på asiatisk inspirerede retter, som med garanti både kærtegner og sætter ild til familiens smagsløg.Bag gryderne står den sønderjyske kok Jesper Koch, der tidligere har drevet Aarhus-restauranterne Koch, Det Glade Vanvid og Frøken Koch sammen med sine brødre Lasse og Michael.I sit "nye" liv som asiatisk kok kræser han om kunderne med velafprøvede klassikere som nudelsuppe med kylling, kalv med grøn karry og sprøde blæksprutteringe med mayo.Maden kan med fordel deles, og vi foreslår at invitere familie, venner eller naboer på asiatiske lækkerier en masse, mens selskabet nyder et glas af bodens økologiske hyldeblomstlemonade eller en kølig Riesling fra markedets bar.Hvis Jesper Koch virker bekendt, skyldes det formentlig, at han har været dommer i tv-konkurrencen Masterchef i flere sæsoner.Ny spiller i RisskovNeem Deli Skolesvinget 1a 8240 Risskov Den asiatiske Neem Deli åbnede tilbage i juli uden at gøre det store væsen af sig, men for nylig trykkede Risskov-delien speederen i bund med en såkaldt "grand opening "og et udvidet menukort. Med andre ord er der ingen vej udenom at kigge forbi stedet, hvis karakteristiske lokaler tidligere har huset en frikirke.Menuen lyder på et bredt udvalg af snacks, små og større retter, og vi foreslår at prøve lidt af hvert fra kortet.Bestil for eksempel en Beef Salad bestående af ovnstegt oksekød med salat, cashewnødder og en ananasdressing, der uden tvivl kan starte et behageligt bål i munden. Eller prøv deliens Braised Pork med svinekæber braiseret i asiatiske krydderier, hårdkogt æg, den koreanske specialitet kimchi og jasminris.Måske der ligefrem også er appetit til en gang sprøde rejechips med sød chilisauce? Det er både muligt at spise på stedet og at tage maden med hjem som takeaway.Godt gemt vietnameserKJ Minh Ny Banegårdsgade 53 8000 Aarhus Den vietnamesiske restaurant KJ Minh har i mange år ligget godt gemt i Ny Banegårdsgade, hvor den serverer traditionelle Vietnamretter i de hyggelige lokaler over for rutebilstationen.Trods alderen holder niveauet stadig, og folkene i køkkenet formår til fulde at levere retter, der med brug af råvarer som ingefær, fishsauce, chili og citrongræs er både delikate og autentiske.Menukortet byder på noget for enhver smag, og der er ingen vej udenom de klassiske, friske forårsruller, der fås med rejer, laks, lam eller uden kød for blot 60 kr.Priserne er i det hele taget rimelige, og vi foreslår at bestille lidt af hvert fra kortet og dele det ved bordet. Prøv f. eks. en Gà Teriyaki med kyllingebryst, teriyaki, syltede rodfrugter, mango og risnudler.Er appetitten til dessert, går selskabet med garanti ikke galt i byen med en lækker Thom, der består af ananas braiseret i kaffe og rom med vaniljeis on the side.Gadekøkken på Sønder AlléPho C&amp;P Sønder Allé 14 8000 Aarhus Selvom køkkenet hos Pho C&amp;P ligger trygt under tag i lokalerne på Sønder Allé, kan spisestedet alligevel sende gæsterne direkte til Hanois trafikerede gader. På menuen er nemlig vietnamesisk streetfood for alle pengene, og hovedrollen spilles, som navnet antyder, af kød-og nudelsuppen pho. Den dampende suppe passer perfekt til det danske efterårsvejr, og vi foreslår at kigge forbi det populære sted, når fødder, hænder og næse skal varmes efter shoppingturen.Pho C&amp;P har syv varianter af den vietnamesiske suppe, og er man ikke den store suppeelsker, kan man i stedet prøve kræfter med eksempelvis retten Banh Hoi Xa Xiu bestående af risnudler med svinekød, ristede jordnødder og friske urter.Stedet har også et godt udvalg af tofuretter, som man bestemt ikke skal være vegetar for at prøve. Pho C&amp;P indtager en imponerede andenplads ud af flere end 400 aarhusianske restauranter på anmeldelsessiden Tripadvisor.Kinesisk ved rutebilstationenSuper Bao Ny Banegårdsgade 46 8000 Aarhus C Kina fylder en del på verdenskortet, og det samme gør køen ofte ved den populære bod Super Bao på madmarkedet Aarhus Street Food ved rutebilstationen.Hovedrollen på bodens menukort indtages af den dampede bolle bao, der er en elsket ret i Kina og Taiwan.Bollen er på autentisk vis fyldt med kød og grøntsager, og prisen ligger på sølle 35 kroner. Men så kan man til gengæld sagtens spise to, nu man er i gang.Et must hos Super Bao er også suppen ramen, der er fyldt med nudler, kød og grøntsager. Vi anbefaler at prøve versionen med and, som er særdeles velsmagende.Er humøret mere til en lille snack, kan man sætte tænderne i bodens små forårsruller eller de lækre wontons, som dækker over kinesiske dumplings med kødfyld pakket ind i en sprød, friturestegt dej.Super Bao har også boder i hovedstaden på Nørrebro og Vesterbro og åbner en fjerde bod i slutningen af året i Tivoli i København.jpaarhus@jp.dk 
Asiatisk mad er meget mere end sushi og wokretter. Her er seks spisesteder i Aarhus med knivskarp asiatisk mad på menuen.
Kasper Rune Larsen har altid været dårlig til at gå i skole.Han er gået ud af gymnasiet, han er gået ud af handelsskolen, han har forladt kokkeuddannelsen.»Det der med at parere ordrer fra autoritære lærere, det er ikke mig,« som han siger.Så er det jo godt, at manden med det røde fuldskæg har talent for at lave levende billeder.Apati blandt ungeHans spillefilmsdebut, "Danmark", har premiere under festivalen CPH: PIX, og det er næppe et dokument, som turistbureauet i Trekantsområdet vil forelske sig i.Filmen skildrer apatien blandt en gruppe unge i Fredericia. De kører lidt på skateboard, ryger hash, drikker øl, har sex. Og alt sammen gør de igen dagen efter i nogenlunde samme rækkefølge, mens de drømmer om at komme til Berlin eller København, hvor alt vil gå meget bedre.Vi sidder på Enghave Plads i København, centrum i hovedstadens hipsterland, hvor Kasper Rune Larsen er flyttet til efter at være opvokset i Vejle og have gjort stop i Aarhus. "Danmark" er en biografisk skildring af hans opvækst på villaveje og mellem betonklodser, forklarer han.»Vejle var stor nok til at rumme alle de fristelser, et ungt menneske uden klart fremtidssyn behøver, men også en lille by for alle, der ikke kan spille fodbold. Jeg følte mig fanget,« fortæller han.Jørgen Leth med linoliePå lærredet er hans erfaringer båret af hovedpersonerne Norge og Myre. De to unge mænd tåger rundt og småsludrer med vennerne filmen igennem, og de er ikke lige velorienterede om alt. På et tidspunkt går det op for én i deres kreds, at poeten Jørgen Leth og Flemming Leth, tvhandyman, som løser det meste med linolie, ikke er én og samme person. Det er forrygende muntert og ikke skrevet ned på forhånd.»Der er kun to replikker i manuskriptet, som er på 12 sider. Det meste er improviseret,« forklarer Kasper Rune Larsen, hvis personer hele tiden taler rundt om deres problemer, mere end om dem.»Hvis én siger, at hans kæreste er skredet, vil den anden typisk svare: "Det er noget lort. Lad os få nogle bajere." De undgår samtaler, der gør ondt, men støtter hinanden. Det er måske en jysk ting, at vi ikke taler om følelser,« filosoferer Kasper Rune Larsen.Skyggebjerg på lærredet Hovedrollen spilles af selvlærte Jonas Lindegaard Jacobsen, og han er flankeret af forfatteren Jacob Skyggebjerg, som i øjeblikket går på skuespillerskolen Ophelia.Sidstnævntes sprogtæft præger meget af dialogen, mens kameraet bare elsker Jonas Lindegaard Jacobsens blege fjæs.»Jeg mødte Jacob Skyggebjerg til en 18-års fødselsdag ude på Djursland for mange år siden. Han var en fælles ven af nogen og en gut, der rendte rundt i bare tæer og drak øl. Vi fandt ud af, at vi begge var opvokset i Vejle.Siden har vi holdt kontakt, og jeg sidder faktisk og arbejder på at skrive hans seneste bog om til et filmmanuskript.Han skal selv spille hovedrollen, hvis vi kan få projektet finansieret,« fortæller Kasper Rune Larsen, der har eksperimenteret med film, siden han lånte sine bedsteforældres vhs-kamera efter deres tur til Australien.»Jeg har optaget mange "Jackass"-agtige film som ung, men på et tidspunkt lagde jeg det væk og drak øl og røg hash i stedet for.« Vendepunktet kom, da han opdagede, at der fandtes en filmdaghøjskole i Aarhus, og senere blev optaget på Super 8-uddannelsen i samme by.På Super 8-uddannelsen er det kutyme, at eleverne laver kortfilm, men Kasper Rune Larsen besluttede at satse på spillefilmsformatet i stedet." Danmark", en film på halvanden time, er lavet for bare 140.000 kr. Den blev filmet i Fredericias gader i sommeren 2014, for det som Kasper Rune Larsen kalder »sygt længe siden«. »Ingen har fået løn for deres arbejde, bortset fra klipperne.Heldigvis har vi siden fået en aftale med en co-producent, Straydog, så vi har fået penge til distribution,« siger Kasper Rune Jensen, der ud over visninger ved CPH: PIX kan glæde sig til, at filmen bliver vist på DR3.På sin vis ærgrer det Kasper Rune Jensen, at han ikke kan præsentere et pænere billede af sin hjemstavn, men provinsen er bare ikke stedet for unge med store drømme, fastslår han.»Hvis du vil noget inden for de kreative fag, er der ikke ret meget at komme efter andre steder end i København og Aarhus. Hvis du tager til de mindre byer, sker der ikke en skid, og så er det, man risikerer at ende på værtshus, som det sker for vennerne i filmen.Danmark er ikke stort nok til, at der er talent og miljøer til dem i andre byer. Det er tydeligt, at der er en hjerne-flugt væk fra provinsen i for eksempel filmbranchen.Hvem skulle du møde, som kan sælge dit lort? Du kan ikke skabe et netværk og komme ud over kanten,« siger Kasper Rune Larsen og fortsætter: »Kommunerne kan bare håbe, at vi kommer tilbage, når vi er blevet gamle og har fået børn.«.Skønnere ved Vejle FjordHan holder selv meget af at opholde sig i for eksemple Vejle, hvor hans mor bor.»Det er da meget skønnere at gå rundt ved Vejle Fjord end her på Vesterbro, men når jeg har besøgt min mor i to dage, mangler jeg nogle ligesindede. Det er supertrist, at det er sådan, men der er bare ingen faciliteter til at give indhold i hverdagen.«.michael.enggaard@jp.dk Når jeg har besøgt min mor i to dage, mangler jeg nogle ligesindede.Kasper Rune Larsen, filminstruktør.Fakta: BLÅ BOG Kasper Rune LarsenFødt i 1986 i Vejle. Opvokset i Vinding, bosiddende i København.Filminstruktør fra Super 8 i Aarhus.Har lavet spille filmen "Danmark", som får premiere under CPH: PIX.Filmen kan senere ses på DR3.Arbejder lige nu på en webserie støttet af talentordningen New Danish Screen og skriver samtidig vennen Jacob Skyggebjergs seneste roman, "Jalousi", om til et filmmanuskript.
En gruppe unges driverliv i Trekantsområdet beskrives stærkt og morsomt i Kasper Rune Larsens "Danmark".
Af bogens ydre er det en drøm af en filmbog, vidunderligt illustreret og mundvædende lækkert layoutet.Men der er ikke bare tale om coffee table-perfektion. De mange filmbilleder af København er valgt med stor omhu i en velafbalanceret blanding af kendte ældre motiver og spritnye stillbilleder fra de senere års film, knivskarpt farvegengivet.Bedre kan det dårligt gøres, og det store spørgsmål er jo så, om teksten kan leve op til det overdådige visuelle udstyr. Det kan den. Det er en kærligt detaljeret og nuanceret gennemgang af 60-70 af de danske film, der har hovedstaden stærkt indvævet i både indhold og udtryk.Egentlig flere end man troede, for ingen har før forsøgt sig med en så omfattende filmisk kortlægning.Organisk sammenhængDe to forfattere, Katrine Sommer Boysen og Sophie Engberg Sonne, er filmkritikere, men det er ikke den kunstneriske vurdering, der styrer udvalget af titler (primært, i hvert fald), men fornemmelsen af byen København i filmenes livsnerve. " Lokalkolorit" har man oftest lidt nedladende kaldt denne sans for byrum og urbane miljødetaljer, men her påvises det, hvor organisk byen hænger sammen med filmenes personer, og hvordan de fysiske omgivelser accentuerer deres sjælstilstand og psykiske konflikter.Det store stof kunne enten organiseres efter rent filmiske eller rent geografiske kriterier, men forfatterne har valgt det eneste logiske: at lade sammensmeltningen styre.Det starter med storbyens kærlighedsfortællinger, hvor Charlotte Sielings livlige Christianshavn-baserede Over gaden under vandet (2009) kommer til en ære og værdighed, den længe har fortjent. Og man kommer selvfølgelig heller ikke uden om Tom Hoopers stort anlagte Den danske pige (2015), der hyperæsteticerer 1920' ernes København omkring Nyhavn. Også gode omtaler af titler som Erik Ballings Kispus (1956), Susanne Biers Elsker dig for evigt (2002), Jonas Elmers Let's Get Lost (1997) og Rasmus Heisterbergs overvurderede, men her uundgåelige I blodet (2016).Næste afsnit Nordic noir tager afsæt i Forbrydelsen (tv-serier anser bogen også for " film") og den gamle traver, Afsporet (1942), selv om det nu er påvist, at En Forbryder (1941) er den første danske noirfilm. Men der følger en solid karakteristik af 1950' ernes " problemfilm" om ungdom i københavneruføre, Farlig ungdom (1953), Kriminalsagen Tove Andersen (1953) og Bundfald (1957).Men kapitlets hovedret er og bliver Nicolas Winding Refns enestående Pusher-trilogi fra henholdsvis Vesterbro, Amager og Nørrebro. Gangstermytologi i skarp dansk lokalsovs.København på kryds og tværsOlsenbande-filmene og klassikerne Johnny Larsen (1978) og Skyggen af Emma (1988) står centralt i 3. kapitel om Det folkelige København, hvor der også tages mildt på Erik Clausens arbejder-og baggårdsromantik.De rigtig gamle film er klogt nok Johan Jacobsens Soldaten og Jenny (1947) og Mogens Klitgaard-filmatiseringen Elly Petersen (1944). Men det havde klædt kapitlet at medtage Naar man kun er ung (1943) - omkring Minefeltet - og De pokkers Unger (1947) - den ultimative baggårdsfilm. Begge af Astrid og Bjarne Henning-Jensen.4. kapitel om det magtfulde København skal selvfølgelig omkring DR-dramaet Borgen (2010), men også mindre kendte steder som Rumle Hammerichs seværdige storkoncernanalyse Headhunter (2009).Vi fortsætter i kapitel 5 til de urolige forstæder i et glimrende vue over det mindre glamourøse København i film som Bænken (2000) og Submarino (2010) og en hel håndfuld andre, heriblandt Annette K. Olesens 1: 1 (2006), som kunne have fortjent lidt flere ord med på vejen, da selve dens idé, som godt vist i illustrationerne, er tæt knyttet til en særlig københavnsk boligform.Men fint at også En soap (2006) får knebet sig ind med følgende prægtigt koncise karakteristik: »Et komprimeret kammerspil, der foregår i to små lejligheder i det gule murstensbyggeri på Bogtrykkervej i Nordvest. Af og til kigger kameraet ud på de blomstrende kirsebærtræer, der står i gården, mens personerne er ét med deres lejligheder, og kameraet bliver indendørs sammen med dem.« Bemærk præciseringen helt ud i gadenavn og husfacadefarve.Karakteristisk for teksten som helhed.Viet det stedsspecifikkeSå velskrevet er bogen ofte, også når den i de tre følgende kapitler først indforstået kortlægger Christoffer Boes ambitiøse fantasier om København som mentalt landskab (i Reconstruction (2003)) og i samme kapitel forhåndsomtaler dokumentaristen Max Kestners SF-spille-filmsdebut QEDA (2017) om et totaloversvømmet København.Her kommer bogen i mål før anmelderne! De to sidste kapitler om dokumentarfilmenes København og byen i farver - det multikulturelle København fuldender bogen på fornem vis. Og skulle man spørge, hvad det dybere behov for denne boglige profi-lering af København egentlig er, har forfatterne også svar på det, idet de (udover den stigende internationale interesse for Copenhagen) henviser til »stedets betydning i disse år. Måske skyldes det, at så meget mister fysisk forankring og forsvinder som digital damp i skyen; måske skyldes det, at vi i stigende grad bliver frisat fra vores politiske, nationale og kulturelle udgangspunkter «. Mange føler et behov for at blive rodfæstet i det stedsspeci-fikke.En interessant perspektivering af et projekt, der (trods de ovennævnte småindvendinger) fremtræder som et gedigent pragteksemplar af en bog, en æstetisk nydelse som boghåndværk, en fornøjelse at læse og en tiltrængt bod på et savn, man ikke vidste, man havde.kultur@information.dk 
To filmkritikere kortlægger dansk films portrættering af vores foranderlige og forunderlige hovedstad i en grundig og veloplagt bog.
' Roskilde Festival 2007 drukner i mudder'. ' Roskilde Festival åbnet i mudder og regn'.For ti år siden beskrev overskrifterne i aviserne dét, der senere blev kendt som den vådeste Roskilde Festival nogensinde. Næsten 100 mm regn på få dage.Det var også det år, da Jani og Line mødte hinanden for første gang.I køen til toiletterne, i mudder til knæene og med Tuborg i blodet.Line Young Peteri var 30 år og havde aldrig været på festival før, og hun havde oprindelig heller ikke lyst.»Min veninde tvang mig med, fordi jeg kunne skaffe VIP-billetter gennem mit arbejde. Jeg havde aldrig været på Roskilde Festival før, for jeg er ikke festivaltypen. Og alle overskrifter i aviserne sagde, at det var den mest mudrede festival nogensinde.Hele ugen op til gad jeg ikke at tage med. Jeg ringede til min veninde og hostede og lod som om, jeg var blevet syg,« siger hun.Samtidig sad 33-årige Jani Young Peteri på sit job i Göteborg i Sverige.Han skulle ikke på Roskilde Festival det år. Det var i hvert fald ikke planen, indtil han i sidste øjeblik fik et tilbud fra en kollega, som han ikke kunne afslå.»Hun spurgte, om jeg kunne hjælpe med noget overarbejde en aften, hvis jeg til gengæld fik hendes festivalbillet.Det var oprindelig slet ikke planen, men vi endte med at være 15 kollegaer fra arbejdet, der tog af sted sammen. På grund af vejret sad vi dog mest i et Tuborg-telt,« fortæller Jani Young Peteri.Han kom med på et afbud, og Line blev tvunget ind på festivalpladsen af en veninde.I VIP-området på Roskilde Festival sad de begge i læ for regnen lørdag aften. Her havde de gratis øl og udsigt til en meget kortere toiletkø.»Jeg er ikke lavet til festivaler og har virkelig en lille blære,« siger Line Young Peteri. Hun stod derfor også i en toiletkø, da hun pludselig hørte noget underligt bag sig.Han var bare svensker»Jeg vendte mig om og så Jani. Han så vildt godt ud og var ren, sammenlignet med alle dem, jeg havde set hele ugen. Han sagde et eller andet til mig, men jeg forstod ikke rigtig noget. Jeg tænkte, at han enten var meget fuld, eller at der var noget galt med ham, men så gik det op for mig, at han bare var svensker,« fortæller Line om det første møde med Jani.Det ene tog det andet, og fuldemandssnakken blev til flirt, men pludselig stod de begge fremme ved toiletterne.»Jeg kunne godt se, at jeg skulle tage en hurtig beslutning, så jeg inviterede Jani med til efterfest i København samme aften,« siger Line.Næste morgen vågnede de på Vesterbro.Langt fra Roskilde, musik og mudder.»Jeg vågnede med tømmermænd, men jeg var i godt humør. Selvom vi ikke helt forstod hinanden i begyndelsen, så havde vi hurtigt fået en god kemi,« fortæller Jani Young Peteri.»Jeg sang hele vejen hjem den morgen,« husker Line.I dag - ti år senere - sidder Jani og Line i en lejlighed på Frederiksberg.De er på børnefri ferie og har lånt lejligheden af en ven. Til daglig bor de slet ikke i Danmark, men på Malta, med deres to børn på fire og seks år. Før det boede i de i et par år i Göteborg og siden også i London.Han er kreativ direktør i en svensk medievirksomhed, og hun er blogger og medejer af Roccamore Sko.»Livet er underligt og fantastisk, men jeg havde ikke troet, at da jeg fik den billet til Roskilde Festival, så ville jeg ti år senere være gift, have to børn og bo på Malta. Det er ganske utroligt, og jeg ville på ingen måde have det anderledes,« siger Jani.»Når man tænker på vores liv sammen i de første ti år, så passer det perfekt, at vi mødte hinanden i en toiletkø på Roskilde Festival. Vi har altid sagt til os selv, at det aldrig skal blive kedeligt. Derfor blev vi gifti Las Vegas og har boet i Sverige, London og nu Malta. Men nogle gange ville vi nok ønske, at det var lidt mere kedeligt,« fortæller Line Young Peteri.»Indimellem,« indskyder Jani og kigger på Line.Sjælden form for kræftFor de seneste år har været alt andet end kedelige for parret. Line blev i 2013 diagnosticeret med en sjælden form for skjoldbruskkirtelkræft, og det har i årenes løb flere gange taget pusten fra dem begge, men de er også blevet stærkere sammen.»Det har været enormt opslidende for forholdet, da jeg får alle mine behandlinger i London.Ironisk nok har sygdommen også gjort noget godt for os.Vi er blevet meget mere opmærksomme på det, vi har, og som vi er taknemmelige over. Sidste år vidste vi ikke, om jeg ville klare den. Da sagde Jani til mig, at jeg skulle forsøge at finde min biologiske mor fra Korea, før det kunne være for sent.For otte måneder siden mødte jeg hende for første gang. 2016 var et hektisk år for os,« siger Line.matu@bt.dk Hun gad slet ikke at tage på Roskilde Festival, og han kom med på et afbud. Men mødet i toiletkøen ændrede Lines og Janis liv.SOMMERSERIE: Kærlighed kan opstå på de mest usandsynlige steder, og når man mindst venter det. I en ny kærlighedsserie fortæller vi historierne om, hvordan en række danske par mødte hinanden for første gang.

I onsdags tog hovedstaden hul på sin årlige scenekunstfestival CPH Stage. Under overskriften Never Not Spectacular byder femte årgang på et miks af nyopsætninger og udvalgte højdepunkter fra de seneste par sæsoner på de danske scener. Til den sidste gruppe hører forestillinger som Teater Grobs Reumertvinder Hår på den (2016) og BaggårdTeatrets Bertolt Brechts Svendborgdigte (2015), der kan ses på Teater V. Sidstnævnte er på visit fra Svendborg og er dermed en af flere gæsteforestillinger fra andre egne af landet.Også selve afviklingen af festivalen er båret af et ønske om den geografiske spredning, som konceptet tillader. Fra Karens Minde Kulturhus i Sydhavnen til Bådteatret i Nyhavn, fra Teaterøen på Refshaleøen til Republique på Østerbro. Ifølge Morten Krogh, festivalens leder siden premieren i 2013, er samarbejdet mellem de største og mindste scener afgørende.»Krydsbefrugtningen er meget vigtig.Vi er ikke en centralt kurateret festival, der kommer med én udgave af tingenes tilstand i dansk teater. Det er op til teatrene at levere forestillingerne, og så sætter vi rammen. Derfor er samarbejdet så vigtigt.Det er jo interessant at se, hvad eksempelvis Det Kongelige Teater kan lære af de små eksperimenterende scener - og omvendt,« forklarer han. Onsdag aften indledtes CPH Stage med belgiske Jan Lauwers og Needcompanys The Blind Poet på netop Gamle Scene på Kongens Nytorv. Et viltert teaterkunstværk, der mikser performance, dans, tekst og musik, og som dermed sparker døren ind til en festival, der ikke kun i branchemæssig forstand, men også tematisk og genremæssigt har sat sig for at styrte skel.Mere end et dusin forestillinger kredser om den aktuelle politiske dagsorden, der skriver migration, integration, forfølgelse, terror, protest, frygt og identitetstab med versaler. I denne weekend i Staldgade foreslår We Who Live Backwards, et samarbejde mellem Sort/Hvid, Dramaten og Osynliga Teatern, at vi hellere taler med end om flygtningene. I hovedrollen finder vi den 24-årige Marwan Arkawi, syrisk flygtning i Sverige og et af de 162.877 mennesker, der i 2015 søgte asyl hos vores naboer. We Who Live Backwards er sammen med Lauwers' åbningsforestilling to af mange udenlandske bidrag på dette års festival. Interaktionen med udlandet synes nødvendig. Ikke mindst fordi dansk scenekunst, hvad angår international gennemslagskraft - med Morten Kroghs ord - »ikke helt råder over en Lars von Trier eller en Jussi Adler-Olsen«.Andre forestillinger zoomer ind på andre af tidens flossede demarkationslinjer. Hvordan ser en almindelig krop ud? Hvor sidder kønnet henne? Og hvem er normal her? Det sidste - det svajende normalitetsbegreb - er omdrejningspunktet for den tyske teatertrup Monster Trucks meget omtalte forestilling Dschingis Khan, hvor tre skuespillere med Downs syndrom indtager Sort/Hvids gamle slagtehus iført traditionelle mongolske klædedragter - som i en genskabelse af fortidens menneskeudstillinger. Mindre overraskende er det måske, at også CPH Stage er fuld af publikumsinddragelse, de senere års måske mest iøjnefaldende trend på de danske teatre. I familie hermed er festivalens udflytning af kunsten til det offentlige rum (Ørstedsparken, Ofelia Plads, Nytorv m. fl.) Vi mindes igen lige om, at et teater ikke nødvendigvis er en scene, og at et publikum ikke nødvendigvis er en tavs, lyttende masse. I weekenden opføres Forsøgsstationens Lyden af Publikum i Skuespilhuset - et lydværk bestående af 50 frivillige Vesterbro-beboeres gengivelse af publikums lyde og handlinger i teatret. At også genrerne er til forhandling, ventes den anerkendte norske koreograf Jo Strømgren at demonstrere, når hun i hele den kommende uge smadrer det rå, fysiske teater lige lukt ind i balletten med forestillingen The Society of Lost Souls i Den Kongelige Ballets nye laboratorium Corpus. »Et eksempel på, at selv de radikale formbrud og eksperimenter ikke er forbeholdt de små teatre,« fortæller festivalleder Morten Krogh.For de virkelig teatertørstige inviterer Husets Teater til en præsentation af de otte afgangselever fra Den Danske Scenekunstskole i Aarhus, som medvirker i flere små undersøgende forestillinger. Og ligeledes i teatrets maskinrum finder vi Paprika Steens og Lars Brygmanns offentlige reading af Peer Hultberg-romanen Requiem på Betty Nansen Teatret næste fredag.Den færdige forestilling (der vel at mærke ikke har celebriteterne Steen og Brygmann på rollelisten!) kan ses på samme teater til januar. På Forsøgsstationen på Sønder Boulevard er det op til skuespillerinderne Mette Frank og Petrine Agger at fortolke Herman Bangs novelle De fire djævle om en trapezkvartet, mens håndstandsartisten Signe Løve Anderskov vil forene gammeldags cirkusillusioner med moderne biomekanik i The Balance på Ofelia Plads uden for Skuespilhuset. Ude på Teaterøen vil dramatikeren og komponisten Thomas Sandberg iscenesætte matematikken i Algoritmo.Lyder det hele voldsomt sært, er det alligevel næppe noget sammenlignet med virtual reality-performancen Doom Room, der på et endnu ukendt spillested har tænkt sig at sløre publikums blik, servere en nadver og lede dem ud på en rejse gennem »konstruerede hyperrealiteter« på jagt efter en mening med tilværelsen. Eller hvad med Vordingborgteatret Cantabile 2s eksistentielle detektivleg, Skjult nummer, der foregår rundt om på gader og stræder i byen og indledes med en personlig sms? Fantasien kryber ned i fortovene og ophæver endnu en grænse.Det er jo interessant at se, hvad eksempelvis Det Kongelige Teater kan lære af de små eksperimenterende scener - og omvendt.« M orten Krogh, festivalleder, CPH Stage.
Scenekunst. På scenerne kredser teksterne og kroppene om flugt og frygt, og små og store teatre fra ind-og udland arbejder sammen. 2017-udgaven af CPH Stage vil vælte skel.
Udtrykket "bombet lokum" er ikke helt af vejen, når det kommer til flere af kommunens offentlige og fuldautomatiserede toiletter. Efter at have oplevet toiletter, der har været ude af drift på både Frederiks Allé og Harald Jensens Plads, gik en læser i sidste weekend forgæves to gange, før hun omsider fandt et fungerende toilet i Musikhuset Aarhus. På Vesterbro Torv var toilettet ude af drift, og i Mølleparken kørte toiletdøren frem og tilbage, mens kabinen med læserens egne ord var »så ulækker, at det det trodser enhver beskrivelse«.»Problemet er blevet værre og værre. Det sidste halve år har vi fået markant flere henvendelser på toiletterne, end vi plejer. Lige nu er løsningen ikke tilfredsstillende,« konstaterer Per Kristensen, der er teamleder for vejdrift i Center for Byens Anvendelse i Aarhus Kommune.Folk hærgerPå vegne af kommunen er det firmaet AFA JCDecaux, der er ansvarlig for byens i alt 14 toiletter. De ubemandede og fuldautomatiske toiletter blev indført i 2005 med en engangsbetaling på 2 kr., men da møntindkastet blev udsat for hærværk med alt fra ispinde til udenlandske mønter, gjorde Aarhus Kommune i 2015 toiletbesøget gratis. Det har dog ikke stoppet hærværket, oplyser Jesper Pagter, der er driftschef hos AFA JCDecaux.»Folk hærger dem. Man tror, det er løgn, som de ser ud. Vi har fundet alt inde på toiletterne; sofaer, cykler, tømte skraldespande og sprøjter. Mandag morgen kan vi godt have en del toiletter, der er ude af drift efter weekendens udskejelser,« siger Jesper Pagter, der mener, at hærværk er den største årsag til toiletternes driftsproblemer. Han mener, at Aarhus skiller sig kedeligt ud i forhold til resten af landets offentlige toiletter.»Det oplever vi ikke på samme måde i Aalborg eller Odense. I København døjer vi også lidt med hærværk på toiletterne, men slet ikke i samme grad,« siger han. AFA JCDecaux dækker selv udgifterne til vedligeholdelsen, hvilket primært finansieres gennem reklamer på toiletterne.Svært at forhindreHos kommunen peger Per Kristensen på, at det mestendels er byens udsatte, der (mis)bruger toiletterne. Særligt på Klostertorvet blev toilettet udsat for så massiv hærværk, at det i dag er blevet nedlagt.»Placering er oftest i nærheden af misbrugere, der bruger toiletterne til overnatning. Det er ikke almindelige mennesker, der går ind og smadrer dem, så det er svært at gardere sig imod,« siger Per Kristensen.Da toiletterne er fuldautomatiske, skyldes problemerne sjældent latrinære forhold, men at folk øver vold mod håndtagene eller fylder toiletterne med en masse affald. »Fejlmeldinger sker typisk, hvis folk rykker for hårdt i døren,« forklarer Jesper Pagter og tilføjer, at gulvet i toilettet af sikkerhedsmæssige hensyn er vægtbaseret, så dørene automatisk åbner, hvis der ligger over otte kilo på gulvet. Han forsikrer, at toilettet er udstyret med både en automatisk og mekanisk døråbner, der virker uafhængigt af teknikken, så toiletdøren ikke går i baglås.Ny software på vejAFA JCDecaux arbejder på at implementere ny software til toiletterne, der kan identificere, hvornår der er fejl, fejltype og live-status på hvert toilet. »Har vi været på Banegårdspladsen klokken 7 om morgenen, og toilettet går ud af drift klokken 11, kan vi rykke ud med det samme.Samtidig undgår vi unødige tjek af toiletter, der fungerer fint. Vi kan meget bedre målrette vores indsats,« siger Jesper Pagter, der dog understreger, at tjekket fortsat kun er på hverdage.Hos Aarhus Kommune fortæller Per Kristensen, at man har været i dialog med AFA JCDecaux i længere tid og presset på for at finde en løsning. »Vi vil holde et møde med AFA JCDecaux i den nærmeste fremtid, så vi kan få fremskyndet det nye system. Vi er blevet lovet det i lang tid, og der må gerne snart ske noget. Også hvad angår weekendbetjeningen,« siger Per Kristensen, AFA JCDecaux forventer at implementere den nye software i toiletterne i løbet af sommeren.Koster for megetTil trods for problemerne har Aarhus Kommune ingen planer om at bygge bemandede toiletinstallationer. Hvad opfordrer I så de tissetrængende til at gøre? »Jeg ville gå ind og købe en kop kaffe et sted og benytte mig af stedets toilet. Det kan måske virke som en søgt forklaring, men i mange byer er der slet ikke offentlige toiletter. Man kan ikke altid regne med, at toilettet fungerer, desværre. Vi gør, hvad vi kan, for at øge driften, for den er ikke i orden. Men til syvende og sidst er det et kompromis mellem ingen toiletter og toiletter med permanent bemanding, som koster for meget,« siger Per Kristensen.oskar.zacho@jp.dk Vi har fundet alt inde på toiletterne; sofaer, cykler, tømte skraldespande og sprøjter. Jesper Pagter, driftschef i AFA JCDecauxFakta: LÆSERNES REDAKTØREr der noget i byen, der undrer dig, og som du ikke umiddelbart kan finde svar på, så skriv til os. Vi vil undersøge sagen for dig, hvis emnet har en bred appel for vore øvrige læsere. Svaret vil du finde i avisen. Send en mail til adressen: jpaarhus@jp.dk  - skriv "læsernes redaktør"
Uhumsk: Kommunens offentlige toiletter er ofte ude af drift og for ulækre til at tage i brug. Ny software, der kan advare om uregelmæssigheder, skal løse problemet.
06: 20Vågner svedt af drøm om tsunami i Norge. Vi var ved vandet og pludselig kom der en bølge meget større end de andre. Alt blev oversvømmet med en halv meter vand et stykke op på land og ind i byen. »Ork, var det ikke værre,« sagde folk og fortsatte deres normale liv. Så så man pludselig et bjerg rejse sig ude i havet. Det var den rigtige tsunami. Den kom mod os, og vi kunne ikke flygte.08: 30Jeg har spist tomater og sætter mig for at læse.Bare lige nogle sider, for at få hjernen i gang.Læsningen er en del af mit arbejde, den er dygtiggørelse, ligesom tænkningen, den sætter i gang, er en del af mit arbejde. Jeg er mit arbejde, mit liv er mit arbejde, min plan for i dag: Redigere manuskriptet til min næste roman. Den er ved at være klar, ligesom jeg har en novellesamling og diverse poetika liggende på hemmelige diske -tænk over det næste gang du sidder for Gud ved hvilken time i træk på Facebook og skriver nederdrægtige kommentarer om at bidrage til samfundet.11: 00Spiser gryn og spadserer til fitnesscenteret.Fitness er min hobby. Jeg kalder det ikke for træning, for hvad skulle jeg forestille at træne til -jeg kalder det leg -måske er det derfor jeg giver den mere gas end de fleste dernede.Fordi det ikke er pligt, men fornøjelse. Jeg kører mit program, det udsletter elendighed, det får giften til at forlade kroppen, så mit sind kun er påvirket af tanker. Jeg bliver mig selv. Jeg viser en purk hvordan maskinerne skal bruges -det er hans første gang. Det er ingen skam, siger jeg til ham, vi er her alle sammen for at blive bedre.14: 00Jeg varmer vand og drikker yerba mate -det er en af de skøre vaner, jeg har samlet op, da jeg var i Sydamerika og møde min svigerfamilie.Jeg drikker mate, ikke kaffe, jeg har en særlig matekop og en snoet bombilla.Selvfølgelig tog jeg traditionen til mig, familien adopterede mig, selvfølgelig har jeg også fået mig en argentinsk fodboldlandsholdstrøje fra VM 1994 -det sidste år, El Diego var med. Det er det med at tænke selv, med at more sig -muligvis ligner jeg et fæ når jeg sådan er til fals for fremmede traditioner, men fæagtigheden ligger i fordømmelsen. At være sig selv, frem for et nobody -min matekop er min tatovering.Redigeringsproces er i gang.15: 43En ven skriver, han kommer og drikker sig fuld med mig i aften. Jeg svarer, jeg ikke har planer i den retning. Nu må jeg lige, skriver han, hvem fanden tror jeg, jeg er? Skal jeg slet ikke fejre? Jo, jeg skal fejre, jeg skal fejre min bedrift, at mit seneste værk er sat i søen -det er så rigeligt fest i sig selv. Hvad skal det hjælpe at drikke sig fuld, at drikke sig væk fra virkeligheden, netop nu, hvor den er så vidunderlig, at jeg har et nyt afkom i verden? Det er da netop nu, jeg kan være høj på virkeligheden, fordi virkeligheden er den, at min bog er ude, og folk sender billeder af, at de allerede har købt den. Jeg er svævende, lykkelig -alkoholen vil kun trække mig ned.Alkoholen er bedøvelse og forglemmelse. Se her, hvorfor alkohol er helligt i Danmark: Den gør ørne til rotter og rotter til køtere. I alkoholrusen er vi alle lige. Skulle jeg fejre min lille ny ved at brække mine vinger af led? Det var dog en skør tanke. Men fejlen er min, jeg ved det: I Danmark er det forbudt at tænke. Det er forbudt at føle. Forbudt at mene. Det er forbudt at have personlighed.At tro på noget. Alle disse ting opfattes som psykisk sygt og tabuiseres. Rotterne peger fingre, deri består deres eneste stolthed.Fejring er lig med druk, det er loven i Danmark. Ydermere er jeg uarbejdsdygtig dagen efter druk, jeg kan ikke være det bekendt over for mig selv eller verden, samfundet. Det har jeg måttet erkende -på linie med L. O. C og andre -det er ikke for mig.17: 00Jeg ankommer til Arnold Busck i Købmagergade for at signere. Der er okay travlt i butikken, og det er godt at se. Gamle mennesker kommer og kniber øjnene sammen og kigger på bogen med det der interesserede, undrende blik.18: 55Jeg har da slet ikke tænkt på dekoreringen.Sidst jeg holdt reception, var det en kæmpe fest: Dome of Visions og koncerter med diverse rappere og technoband -det flød i dans og alkohol med mere. Denne gang er konceptet et andet. Jeg vil endnu engang give folk en oplevelse, noget, hvor der er noget at fortælle. Derfor er der denne gang kun danskvand. Så kan folk prøve det -at mingle uden rus. Men da jeg stiller flaskerne op på bordet i Hawaii Bio, kan jeg godt se, det ser lidt fattigt ud. Lidt nærigt. Det er ikke min hensigt, så jeg må jage over i Føtex og hente nogle balloner. Stjernekastere og flag.Så ringer min redaktør. Han er ankommet til Hawaii Bio og spår, at folk vil blive vrede over manglen på alkohol. Det vil de ikke kunne forstå. Nå ja, hvad skidt, siger jeg til mig selv, og napper en stabel rammer med -jeg kan jo da i hvert fald selv lade være med at drikke af dem.04: 00Der går ingen busser. Alkoholen i min krop føler sig svag, den vil have mere, hvis der skal ventes på bussen. Nå ja, hvad skidt, siger jeg endnu engang, og fanger en taxa.Det er vel også en fejring, en markering, at man spenderer på en vogn. Det sidste par venner har jeg efterladt på en bar på Vesterbro Torv. Jeg skulle aldrig have sagt ja til den årgangsøl, som startede denne jævne danske bytur. Da jeg kommer hjem, hører jeg Hanniballades remix af Tangokat en sidste gang og skriver til min kæreste, at jeg elsker elsker elsker elsker hende.saal@berlingske.dk 
Mandag udkom Jacob Skyggebjergs tredje roman, »Jalousi«. Udgivelsen blev fejret med feberdrømme, arbejde og en bytur, der startede helt uden alkohol.
Det kan lyde som et mærkeligt spørgsmål, men desværre alt for påtrængende: Hvad sker der med et samfund, som mister evnen til at forestille sig fremtiden? Et land, hvor fremtiden kun repræsenterer tristhed, usikkerhed og uendelige konflikter.Når håbet om en bedre tilværelse for børn og børnebørn end den, man selv har haft, ikke længere er der, så påvirker det både nutiden og vores syn på »den gyldne fortid.« Og hånden på hjertet, hvornår har man sidst hørt et positivt bud på, hvordan en storslået fremtid for Danmark kan se ud? En for en kan man tage de politiske ledere, Rasmussen, Frederiksen, Dahl, Poulsen, Østergaard og hvem der ellers er. De er mest optaget af det, de ikke vil.I det omfang, fremtiden overhovedet er en del af debatten, er den defineret ved det, den ikke skal være. Alt det, der ikke skal med ind i nye årtier. Ingen klimaforandringer, ingen masseindvandring, ingen hævnporno, ingen topskat, ingen borgerkrige, ingen fake news og social dumping, ingen regeltyranni og dræbersnegle, ingen bederum, høje minareter eller burkaer og ingen pizzabakker og tomme øldåser, der flyder i den velplejede Kongens Have. Ingen ghettoer og huse, der er alt for høje, og ingen elitære københavnere, der vil bestemme, hvor skabet skal stå, ingen smagsdommere eller bedrevidende skrankepaver. Ingen gebyrer eller selvmordsbombere og ingen hash i Pusherstreet, ingen dummebøder og dansetyve eller julegaver til de indsatte og ingen uro i klassen og slet ingen håndværkere fra Rumænien. Ingen kager, der fejrer stramninger af udlændingeloven.Selv om det måske ikke skulle forstås sådan, sagde den konservative Rasmus Jarlov det egentlig ret præcist i denne uge.Han frygter, at »Danmark aldrig bliver det samme igen«, fordi indvandringen skaber store skel i samfundet og en stor etnisk social underklasse.»Det ændrer Danmark fra det her meget harmoniske og sammenhængende samfund, som vil skabe nye sociale skel baseret på etnicitet,« sagde Jarlov i et interview med Berlingske.Engang kiggede de fremadEngang ejede politikerne fremtiden. Det var dem, der stod for at præsentere løsningerne, visionerne, de tegnede storslåede billeder af, hvordan det kunne blive, når de kom til magten. Uanset om det var ud fra et liberalt, socialistisk eller konservativt grundsyn, har en vis patos i beskrivelsen af, hvordan verden kan blive, altid været en del af den politiske metier. Men ikke længere. Forestillingsevnen er visnet, og de sociale medier har forvandlet politikerne til brokkerøve, sortseere, der helst maler fanden på væggen og trækker os ned i det ene dybe hul efter det andet.At Jarlov er bekymret over indvandringen og de sociale og kulturelle spændinger, den fører med sig, kan der være mange gode grunde til. Men at forestille sig, at Danmark skulle blive det samme som før, er i virkeligheden så grum en tanke, at man skal være konservativ af den meget gammeldags slags for at drømme sig derhen. Danmark forandrer sig år for år, årti for årti. Heldigvis.Og udviklingen er sjældent sket gennem harmoni, men gennem kampe -arbejdskampe, magtkampe, gadekampe, kampe mellem interesser og benhård konkurrence.Var Danmark harmonisk og sammenhængende i gamle dage? Måske mere end så mange andre samfund, men den sociale underklasse har altid været der, om den så viste sig i Martin Andersen Nexøs romaner, på fattiggården, i 30ernes uhumske baggårde på Vesterbro eller i 70ernes betonghettoer.Og den har altid måttet affinde sig med samfundets foragt og beskyldninger om både at være ildelugtende og nasse på fællesskabet.At underklassen, som Jarlov omtaler, i dag har en anden etnisk oprindelse, gør bestemt en forskel, fordi forståelsen bliver endnu ringere og konflikterne mere tydelige og med andre undertoner. Men at forestille sig en harmonisk fortid uden klasseskel er nostalgi, som er svær at finde belæg for i historiebøgerne. Ved sidste valg havde Socialdemokratiet et slogan, der hed »Det Danmark du kender«. Dansk Folkeparti snuppede Natasjas venstreorienterede sang, og gjorde den til deres egen med sloganet »Giv os Danmark tilbage«.En skræmmende fremtid?Det politiske Danmark befinder sig i fortiden, og vi lever i en tid, som er mest optaget af, hvordan det var engang. Lige om hjørnet venter robotterne. Man kunne sætte sig ned og glæde sig over den fagre nye verden. Hvor bliver det rart, når maskinerne kan overtage det daglige slid i hamsterhjulet, så vi kan foretage os ting, der er sjovere end at styre et lastvognstog gennem Europa eller lede efter præcedens i tusindvis af gamle domme. Noget som er drevet af mere lyst end pligt måske. Men det er ikke den debat, der tegner landskabet. Tværtimod handler det mest om en uhyggelig og skræmmende fremtid, hvor robotterne gør mennesker overflødige, hvor mange mister deres arbejde med alt, hvad deraf følger.Hvad skal der blive af os, når fremtiden sluger os og fjerner den harmoni og sammenhæng, vi kendte så godt? Giv os nu bare det Danmark, vi kender, tilbage.Når et samfund mister evnen til at forestille sig fremtiden, bliver det angstfyldt og overdrevent beskyttende over for alt, hvad det har. Desværre er det en gammel sandhed, at der er flere stemmer og mere popularitet i at rive ned end at bygge op, især når det, der engang stod på den politiske troværdighedskonto, er ved at være brugt helt op. Måske er fremtiden i virkeligheden for vigtig til at overlade til politikerne.Bent Winther er Berlingskes samfundsredaktør.Når et samfund mister evnen til at forestille sig fremtiden, bliver det angstfyldt og overdrevent beskyttende over for alt, hvad det har.
Ugens debat.
KL. 18: MIN WEEKEND STARTER fredag aften i flyet fra London, hvor jeg studerer på London school of wines &amp; spirits. 
Hun har netop lanceret sin egen champagne, og derfor er det ikke mærkeligt, at Yvonne Seier sørger for at putte så mange bobler ind i sin weekend som muligt. 
Det er hendes signatur at være venstreorienteret«. Sådan lyder en beskrivelse af filminstruktøren og manuskriptforfatteren Lotte Svendsen, der føler sig udsat for censur, efter at DR har besluttet sig for at droppe den ellers planlagte julekalender »Jul i republikken« på P1.Julekalenderen blev droppet af DRs ledelse dagen før premieren med henvisning til, at den ikke levede op til DRs standarder. Men ifølge Lotte Svendsen handler det i virkeligheden om, at DR fandt rollelisten for venstreorienteret.Således blev hun som instruktør bedt om at klippe Enhedslistens Johanne Schmidt-Nielsen ud af julekalenderen, hvor politikeren skulle spille sig selv som præsident i en ny dansk republik. På julekalenderens rolle liste var i forvejen journalist og debattør Georg Metz.Med sin røde signatur er instruktøren bag bl. a. filmhittet »Bornholms stemme« en af de mest udtalt venstreorienterede filminstruktører herhjemme. En slags kvindelig Clausen, lyder det i bedste mening med henvisning til instruktørkollegaen Erik Clausen. Hun har gennem årene flere gange markeret sig i kulturdebatten og samfundsdebatten.Senest har hun i Politiken forsøgt at råbe venstrefløjen op. En venstrefløj, hun beskylder for at have svigtet i kampen for at sikre medmenneskeligheden i Danmark.»Jeg tænker tit: Hvordan har vi venstreorienterede kunnet sove så meget i timen? Den store politiske dagsorden lige nu er, om vi skal have lavere afgift på bilerne. Det er jo crazy.Se dog ud i samfundet. Uligheden stiger. Historisk mange danskere går ned med angst, depression eller stress. På overfladen har vi det godt, men på vejen hertil har vi mistet grebet om, hvad der er vigtigt,« lyder det fra Lotte Svendsen.Hun har trådt sine politiske barnesko på den yderste venstrefløj. Som teenager blev hun en del af BZ-bevægelsen i København. Hun boede bl. a. i det besatte Mekanisk Musik Museum på Vesterbro først i 1980erne. Og i huset i Ryesgade nogle år senere, da kvarteret omkring huset på Østerbro var barrikaderet af BZere i en uge. Hun forlod bevægelsen i 1990. For et års tid siden endte hun i åben debat med forfatteren Peter Øvig Knudsen omkring hans bog »BZ. Du har ikke en chance - tag den!«, som hun ikke ønskede at medvirke i.Hendes tid som BZer betyder, at hun er i »en konstant mental tilstand af at være i opposition«, som det bliver formuleret. Hun er ikke bange for at råbe op, og det er netop, hvad hun nu gør i forhold til DRs ledelse.Hun taler i P1 om, at »huset ikke kunne tåle« at have to venstreorienterede på rollelisten i den skrottede julekalender. Én var nok. Hun fortæller yderligere, at ledelsen »aldrig ville have godkendt det«, hvis den havde set rollelisten fra begyndelsen. Ifølge en kilde ville mange andre kunstnere afholde sig fra så åbenlyst at hænge DR til tørre, da mediegiganten for mange filmkunstnere er en potentiel kommende arbejdsgiver.Siden gennembruddet med yuppiesatiren »Café Hector« i 1996 har hun blandet satire og samfundskritik.»Bornholms stemme« handler om fiskeriets storhed og fald på hendes barndoms ø, hvor hun i dag har et hus. I »Tid til forandring« fra 2004 beskriver hun er række voksne skæbner, der hver især kæmper med at få livet til at give mening. Egentlig politisk kunster er hun dog ikke, lyder vurderingen.Måske kommer der i dag ikke helt så mange svirp fra hendes satiriske pisk som tidligere.Måske er der lidt mere ømhed end hårdhed.Ikke mindst ømhed for de mange børn og unge, der døjer med at mestre livet, fremgår det af et interview i Herning Folkeblad for nylig.»Jeg synes, der er så mange, der føler sig forkerte, og der er ingen tvivl om, at børn dømmer sig selv og hinanden hårdere end før. Der er kommet en anden selvbevidsthed, som ikke er speciel øm,« siger hun.Den 49-årige mor til to sønner har beskrevet, hvordan hun som barn af 1970erne kommer fra et hjem med skilsmisse, en alkoholiseret far og en mor, der »tog min lillebror og flyttede tre gader væk, hvor hun levede sit eget liv med nye kærester og stort politisk engagement«. I Herning Folkeblad mindes hun, hvordan faren ikke evnede at få hendes tøj vasket, så hun måtte gå i skole i hans oprullede bukser, bælte om livet og en busseronne til at dække af.»Der er børn i rent tøj, der aldrig bliver set, men det blev jeg. Midt i alt det der kaos var der altid en fornemmelse af, at han gerne ville snakke med mig. Han var altid interesseret i, hvad jeg lavede. Så kærlighed og nærvær, det har jeg sgu ikke manglet,« fortæller Lotte Svendsen.ejs@berlingskemedia.dk Fakta: BLÅ BOG Lotte SvendsenFødt 1. september 1968 på Bornholm.Filminstruktør og manuskriptforfatter.Mor til to sønner, gift og bor i København og har hus på Bornholm.Hun har instrueret og skrevet manuskript til bl. a. spillefilmene »Harmoni« (1995), »Café Hector« (1996), »Bornholms stemme« (1999), »Tid til forandring« (2004) og Max Pinlig-trilogien.
Hun har trådt sine politiske barnesko i BZ-bevægelsen og har stadig hjemme på venstrefløjen. Filminstruktøren bag en netop aflyst julekalender på DR, Lotte Svendsen, er ikke bange for at råbe op.
Det gik hårdt til på hovedstadens boligmarked i årene før og efter finanskrisen - så hårdt, at der stadig er efterdønninger af den i både lovgivningen, nationaløkonomien og i de private husholdninger. Først steg priserne over en kort årrække med over 50 procent, og da den såkaldte boligboble sprang, gik det lige så hurtigt den anden vej.Men den chokerende udvikling var endnu vildere, end de hidtil kendte tal viste. Ny forskning i boligmarkedet går et spadestik dybere i priserne og afslører, at der var dele af boligmarkedet, som oplevede en endnu mere dramatisk udvikling.Især de københavnske ejerlejligheder har været på en voldsom optur, efterfølgende nedtur og nu endnu en optur, der aktuelt udløser bekymring for en ny boligboble. Ifølge de kendte boligprisindeks faldt lejlighedernes gennemsnitlige salgspriser med 22 procent fra 2007 til 2009, da finanskrisen ramte. Men Krak Fonden offentliggør i dag en rapport, der giver et endnu mere præcist billede af priserne på boligmarkedet end de gængse prisindeks, der er baggrunden for både finansiel regulering og kreditvurderinger i finanssektoren.Ifølge rapporten faldt dele af de københavnske lejligheder med op til 38 procent i perioden og dermed næsten dobbelt så meget, som de hidtidige data viser.»Vi har fundet ud af, at boliger af relativt dårlig kvalitet svinger mere i pris end boliger af en bedre kvalitet. Dermed fjerner vi den antagelse, at alle boliger er enheder, og at enhedernes priser er konstante,« siger Ismir Mulalic, der er senior fellow ved Kraks Fond Byforskning og lektor på DTU.Boligpriser svinger mere end antagetBaggrunden er, at forskerne har fundet en metode til at kvalitetsvurdere boliger i forskellige segmenter og dermed følge prisudviklingen mere detaljeret.»Kvalitet afhænger af ting som størrelse, antal værelser, altan, beliggenhed og så videre.Vores indeks er en udvidelse af de eksisterende prisindeks, og det kan man inddele boligmarkeder efter, så man kan kigge på udvikling og bedre navigere blandt andet ved kreditvurdering, køb og salg samt regulering,« siger Ismir Mulalic.En af konklusionerne på forskningen er, at boligpriserne svinger langt mere, end de sædvanlige statistikker fortæller.En anden konklusion er, at finanskrisen medførte en markant ændring i sammensætningen af prisudviklingen. Inden krisen steg prisen på for eksempel enfamiliehuse i sammenhæng med alderen på boligen - jo ældre huse, desto dyrere. Og lejligheder bygget før 1900-tallet var generelt dyrere end boliger bygget mellem 1900 og 1990, hvorefter de bliver mere værd igen - formentlig fordi meget af det lejlighedsbyggeri, der blev udført i efterkrigstiden, er af relativt lav kvalitet i forhold til de ældre lejligheder.Men fra 2007 ændrer billedet sig. Mens priserne faldt med 25 procent, ændrede sammensætningen af de solgte boliger sig, så den gennemsnitlige kvalitet af de handlede boliger steg markant. »Da priserne efterfølgende begynder at stige stille og roligt igen i 2009, tager kvaliteten igen et mærkbart dyk. Ud fra dette kan det konkluderes, at den sande prisudvikling i perioden er markant mere dramatisk end den, der fremgår af et »klassisk« boligprisindeks,« hedder det i rapporten.Salg af kvalitetsboliger er konstantDermed tyder materialet på, at det ikke var muligt at sælge en bolig med en lavere kvalitet end gennemsnittet, da krisen var værst. Og når de solgte boliger havde en høj gennemsnitlig kvalitet, tegnede det billedet af et lavere prisfald, end det underliggende var tilfældet, hvis de dårligste boliger var blevet handlet. Andelen af boliger af henholdsvis høj og lav kvalitet, der bliver omsat, svinger over tid og er med til at sløre billedet af den reelle prisudvikling.»Den gennemsnitlige kvalitet af de solgte boliger svinger over tid, blandt andet fordi salget af boliger af lav kvalitet er mere volatilt end salget af boliger af høj kvalitet. Salget af ejerlejligheder af højest kvalitet er nogenlunde konstant over hele perioden og varierer kun meget lidt med konjunkturerne. I modsætning dertil varierer salget af lejligheder af lavest kvalitet enormt og faldt med 75 procent fra 2005 til 2009,« skriver forskerne.Nationalbanken har fokus på risikoen for en boligboble i København men vil ikke kommentere den aktuelle rapport. I sin analyse af dansk økonomi fra 13. september hedder det: »På landsplan er der ikke tegn på overophedning på boligmarkedet. Der er grund til at være bekymret for prisstigningerne på ejerlejligheder i de større byer, men det er ikke for alvor smittet af på resten af landet. Den nye boligbeskatning, som betyder, at boligskatten fra 2021 igen følger udviklingen i boligpriserne, kan medvirke til at dæmpe priserne på for eksempel lejligheder i København allerede nu.Det styrker muligheden for at fastholde opsvinget.pode@berlingske.dk Vi har fundet ud af, at boliger af relativt dårlig kvalitet svinger mere i pris end boliger af en bedre kvalitet.Ismir Mulalic, senior fellow ved Kraks Fond Byforskning.Fakta: BOLIGPRISER Nyt prisindeks tager højde for boligers kvalitetEt traditionelt boligprisindeks er baseret på udviklingen i de gennemsnitlige salgspriser.Ofte vil en stigning i salgspriserne blive fortolket som en generel prisstigning. Men den tager ikke højde for, at det ikke er den samme kvalitet af boliger, der sælges hvert år.Derfor har forskere ved hjælp af Kraks Fond delt boligmarkedet i Storkøbenhavn op efter kvalitet.Dermed viser det sig, at massiv boligsanering i brokvartererne, byggeri af Metroen og Øresundsbroen samt boligbyggeboom med luksusboliger har medvirket til de stigende priser, som dermed ikke alene kan tilskrives generelle prisstigninger.Her er prisen på en gennemsnitlig bolig steget mest i StorkøbenhavnNår boligmarkedet deles op efter kvalitet, spiller udskiftning og renovering af boligmassen også en rolle for prisudviklingen, når den måles på en bolig af gennemsnitlig kvalitet fra 1994 til 2013.Lejligheder Lejlighedspriserne er steget mest i perioden på Indre Vesterbro, Indre Nørrebro og Islands Brygge. Her er prisen for en lejlighed af gennemsnitlig kvalitet steget med knap 18 procent mere end i de historisk mere velhavende områder som Indre By, Indre Østerbro og Indre Frederiksberg.Gentrificeringsområder*: 511% Historisk velhavende bydele: 434% Byforstæder: 392% Andre forstæder: 202% Ingen data Berlingske Grafik: Malling / Tekst: Povl Dengsøe / Kilde: Kraks Fond/ Et nyt boligprisindeks for Storkøbenhavn *) Områder, hvor velhavende købere rykker ind.HuseEnfamiliehuse af gennemsnitlig kvalitet stiger omkring 70 procent mere i byforstæderne end i de vestlige forstæder. Forbedring af boligmassen spiller ikke så stor en rolle for huspriserne som for lejlighedspriser, og derfor bliver spændet ikke så stort.
Ny forskning: Finanskrisen medførte en voldsommere nedtur og efterfølgende optur på boligmarkedet i hovedstaden, end de kendte data hidtil har vist.
Når vi i 80' erne og 90' erne sad ved lukkede møder på Christiansborg, undrede jeg mig tit over, hvad den socialdemokratiske gruppeformand, Ritt Bjerregaard, sad og griflede ned. Det var selvfølgelig stikord og referater, som skulle gemmes og støtte hukommelsen til spændende bøger. Efter sigende fylder Ritts kasser i Rigsarkivet mere end hele den danske enevældes samlinger.Med andet bind af Ritts trilogi om hendes personlige og politiske liv får vi 45 års enormt spændende samtidshistorie fra det allerførste parket. Ritt er en fremragende fortæller og iagttager.Spids og skarp, indimellem nådesløs.For nok har Ritt tjek på fakta, men vurderingerne af de forskellige forløb er hendes egne, og jeg vil vædde fem socialdemokratiske partiprogrammer på, at en kongerække af især S-politikere vil være meget uenige med hende og have en helt anden opfattelse af de dramatiske politiske år og interne opgør, som bogen dækker.Husker venner og fjenderRitt er Ritt og på ingen måde behagesyg. Hun husker sine venner og glemmer ikke sine gamle fjender. På listen står især socialdemokratiske koryfæer som Anker Jørgensen (' Der var jo ingen af vælgerne, der vidste, hvor håbløs han var på de indre linjer').Knud Heinesen som en fedtspiller. Auken som en rodet og ubeslutsom leder. Og så hele rækken af cigarrygende, gamle mænd i det socialdemokratiske hierarki, som havde uendelig svært ved at se lyset i den frembrusende skare af unge ikke mindst kvindelige kammerater.Ritt er ikke uventet langt hårdere ved sine egne end ved de borgerlige.Handler om at vindeEn af de egenskaber, jeg altid har værdsat hos Ritt, er hendes usentimentale forhold til begrebet politisk magt. ' Politikerne er bange for at tale om den magt, de har', skriver hun. Ritt putter ikke med tingene..For Ritt handler det om at vinde og fastholde den politiske magt, regeringsmagten og dermed den politiske og ikke mindst administrative indflydelse. Og når magten gik tabt, skulle den vindes tilbage igen.Derfor bliver hendes erindringer på mange sider en håndbog i magtpolitik.Ritt har gået i en hård og god skole, nemlig den socialdemokratiske folketingsgruppe, hvor hun allerede fra starten oplever bl. a.gruppeformand Orla Møllers benhårde dobbeltspil mellem folketingsgruppe, medier og magt. Nøjagtig som den drevne Per Hækkerup og mesteren over dem alle, statsminister Jens Otto Krag.Opgør med mandehørmRitts erindringer er et opgør med hørmen af de gamle mænd og ' bevægelsen' - arbejderbevægelsen - som var helt ude af trit med tidens ungdomsoprør, kvindebevægelse og frihedstrang. Hun og Svend Auken etablerer deres egen kaffeklub og samler nogle af S-gruppens mest begavede, synlige talenter som Helle Degn, Inge Fischer Møller, Karl Hjortnæs og Svend Jakobsen.Ritt blev en slags formand for kaffeklubben og - med Aukens ord - styrede holdet med ' uoplyst enevælde' eller ' repressiv intolerance'.SelvmordetAfsnittet om Inge Fischer Møllers tragiske selvmord står stærkt i bogen, og man fornemmer, det er et kapitel af sit liv, Ritt aldrig har fået bearbejdet færdigt. Selvmordet får hende til at stille spørgsmål ved sin egen politiske karriere - er det prisen værd - med den konklusion, at hun var hård og stærk nok.Ritt gør sig (lidt for) mange overvejelser om kvindernes problemer med at blive accepteret i politik. Var det nu også helt så forfærdeligt? Anker var ikke ligefrem nogen blød, feministisk type.Men han var dog ' så velorienteret politisk, at han godt kunne se, at der MÅTTE være kvinder med i regeringen'.Underforstået: Havde det været muligt, ville Anker helst have været fri.Stærke ord, men gjaldt det samme ikke i de fleste andre partier på det tidspunkt?.Næsten fejlfriHvis nogen havde ventet, Ritt ville bruge sine erindringer til at beklage eller fortryde noget, går de forgæves.Ritt betragter ikke sig selv som (helt) fejlfri, men næsten. I Ritz-sagen (opholdet på det dyre hotel i Paris) er det Anker, der optræder ' tarveligt', og det helt usædvanlige er, at Ritt sætter fuld navn og adresse på den fuldmægtig i Undervisningsministeriet, som, mener hun, lækkede sagen til Ekstra Bladet. Den er heller ikke set før. Vidunderlig er skildringen fra morgenmøderne i SV-regeringen, hvor cigarkassen gik rundt. Alle var meget omhyggelige med at finde det helt rigtige drøn, og derefter blev stakkels Ritt fra årle morgen pakket ind i cigartåger, men turde ikke protestere for ' det ville blive opfattet som meget sippet'.Bogens stærkeste afsnit handler om 90' ernes kuldsejlede parløb mellem Ritt og Svend Auken. Her skriver Ritt med virkelig nerve. Det er de bristede drømme om et fælles lederskab, der kunne have tegnet dansk politik i mange år.Ritt siger meget ærligt, hun selv aldrig kunne blive partiformand efter Anker.Dertil var hun for kontroversiel, og Anker ville ikke pege på hende. Men hun havde et stærkt bagland i parti og gruppe og kunne afgøre, om Svend Auken eller Svend Jakobsen skulle blive ny formand.Hun pegede på Auken, og aftalen mellem de to blev, at han skulle være statsminister og hun udenrigsminister.Og de skulle holde sammen ligegyldigt hvad. Det holdt, indtil sagen om Ritts lejlighed på Vesterbro bragte alt i smadder, og Auken vendte hende ryggen.Senere faldt boligsagen fra hinanden.Nyrup og DybkjærI samme tidsforløb var Poul Nyrup kommet på banen, og Ritt afslører, at mens den konservative statsminister Poul Schlüter kendte Nyrups kæresteforhold med den radikale Lone Dybkjær, anede hun og andre i S intet.Kan det virkelig være rigtigt? Pludselig stod den radikale modvilje mod Auken og forkærligheden for Nyrup i nyt lys.Men forholdet til Auken var knust med hans opsigelse af deres aftale.Ved et sidste møde mellem Ritt og Auken hjemme hos Auken på Solvænget skilles deres veje endeligt. Men Ritt havde læst skriften på væggen: ' Det bliver dig næste gang, Svend', lød hendes afskedssalut.Og det gjorde det.' Det var en drøm og et fællesskab, som røg. Der var så meget, vi var enige om politisk, og vi swingede godt sammen', skriver hun og gør dermed klar til formandsopgøret i bind tre.Vi glæder os allerede, Ritt.Ritt har gået i en hård og god skole Ritt blev en slags formand for kaffeklubben og styrede holdet med ' uoplyst enevælde'Det bliver dig næste gang, Svend.

København skal have flere tilbud i stil med Kødbyen. Det mener kultur-og fritidsborgmester Carl Christian Ebbesen (DF), som har sat Berlingske stævne i Den Hvide Kødby.Lokaliteten er den nyeste del af det hippe område på Vesterbro, og her viser Carl Christian Ebbesen rundt, peger og laver fagter, inden vi ender i det, der i københavnermunde hedder Den Brune Kødby.Området taler ind i borgmesterens vision for fremtidens København og er ifølge Ebbesen et eksempel på, at så længe politikere er villige til at sikre iværksættere og små erhvervsdrivende muligheden, kan nye ideer opstå i rammer, som engang var tiltænkt et ganske andet formål. I tilfældet Kødbyen er rammerne omdannet fra kvægtorv til kreativ by område med restauranter, barer og en vifte af kulturtilbud.»For 15 år siden ville ingen røre Kødbyen med en ildtang eller tilbringe tid her. I kommunen lagde vi en strategi, fordi vi ville veksle området til noget, som skaber værdi for københavnerne - vi ville have noget kunst ind og blande kunsten med den industri, som også findes i herude. For når det sker, begynder menneskene at komme, og så følger restauranterne og barerne trop, og et spillested åbner.Når det er på plads, rykker de kreative erhverv ind, fordi her pludselig er blevet spændende at være,« forklarer Carl Christian Ebbesen, som i kulturel ånd bærer flere farverige festi val arm bånd om håndledet.For kulturborgmesteren er der ingen tvivl om, hvad der gør Kødbyen helt særlig: »Man fornemmer, at her er lidt råt, og Kødbyen viser København fra byens bedste side.Her er fremragende mad, ideer og spændende bygninger - og så er her hyggeligt. Hyggen ved vi, at turister kommer til Danmark for at opleve, og når steder bliver turistattraktioner, sikrer det kommunen penge, som vi så kan bruge på en ordentlig skolegang til vores børn og en ordentlig pleje til byens ældre.« Carl Christian Ebbesen fortæller, at det er de kreative erhverv - det man kalder oplevelsesøkonomien - som i dag står for jobskabelsen i København, mens antallet af industri arbejdspladser er nogenlunde konstant. Selv om oplevelsesøkonomien er vigtig for byens udvikling, møder Carl Christian Ebbesen mange med »supergode og nytænkende« ideer, som i opstartsfasen løber hovedet mod muren.»Vores verden er styret af rigtig mange store kæder og virksomheder, og derfor er vilkårene for små erhvervsdrivende, som står med en megagod idé og ikke andet, svære. De har svært ved at finde egnede steder, hvor de kan prøve projektet af, fordi de både har brug for en billig husleje og et sparringsnetværk,« siger Carl Christian Ebbesen.At Kødbyen kan byde på dette, er områdets CPH Food Space eksempel på. Her kan madaktører og iværksættere, som vil bære dygtighed og miljørigtig madproduktion, afprøve konceptet i et fællesskab og til en billig penge: »De har fået huslejefritagelse de første to år - derefter er det meningen, at det skal være selvbærende. Det er for os som kommune en effektiv måde at sikre, at et frø bliver sået og forhåbentlig springer ud som en smuk blomst,« forklarer Carl Christian Ebbesen.Nye kreative områder skyde opBorgmesteren har kig på flere områder, som har potentiale til noget i stil med Kødbyen: »Der er plads til dette i Sydhavn og på Refshaleøen, som også er spændende og kreative områder. For tiden er der koncerter derude, og så snart, cafeerne rykker ind, er der med ét skabt et miljø, hvor man har lyst til at opholde sig.« Fordi Københavns råstof er borgernes evne til at få ideer, som skaber job, bør dette være det primære fokus de næste fire år, mener kultur borgmesteren. Derfor ser Carl Christian Ebbesen - såfremt han kan fortsætte som kultur-og fritidsborgmester efter kommunalvalget i november - det som sin mest fornemme opgave, at Københavns kreative branche får rum til at blomstre: »Vi skal have flere områder, hvor københavnerne kan lide at være. Hvis vi også om ti år skal have nogle af verdens bedste restauranter, kræver det, at vi politikere skubber på i den retning. Udfoldelsesmulighederne for borgere med ideer skal være flere og bedre,« siger Carl Christian Ebbesen og lader blikket vandre op ad en facade i Den Brune Kødby: »Kunne det ikke være fedt, hvis København bliver kendt for at være den by, hvor kreative tænker tanker, som kan flytte verden?«.perd@berlingske.dk Fakta: BLÅ BOG: Carl Christian Ebbesen49 år. Bosat i Vanløse.Fraskilt far til to. I et forhold.Medlem af Københavns Borgerrepræsentation siden 2001.Kultur-og fritidsborgmester siden 2013.Uddannet civiløkonom (HA).SERIE Spidskandidatens KøbenhavnI efteråret er der kommunalvalg, og i København kæmper ni spidskandidater om at få mest mulig indflydelse. Hvor skal byen hen - og på bekostning af hvad? I en serie har de ni kandidater efter eget valg mødt Berlingske et sted i byen, som taler ind i deres vision for fremtidens København.I serien har vi tidligere interviewet Cecilia Lonning-Skovgaard (V), Niko Grünfeld (Alternativet), Alex Vanopslagh (LA), Frank Jensen (S), Sisse Marie Welling (SF), Ninna Hedeager Olsen (Ø) og Anna Mee Allerselv (R) samt Jakob Næsager (K). Denne artikel er den sidste i serien - de tidligere artikler i serien kan findes på b.dk.
København skal leve af ideer, og derfor skal vilkårene for iværksættere forbedres, mener kulturborgmester Carl Christian Ebbsen (DF). Han vil have Kødbyens kreativitet og nytænkning til områder som Refshaleøen og Sydhavnen.
Forleden oplevede jeg lidt af et særsyn i København anno 2017.Der, midt på et gadehjørne, sad to piger og bestyrede en lille loppebod, hvor de solgte ud af alskens brugt legetøj og brugskunst, deres forældre ikke gad eje længere.Det mindede mig om, da jeg for 31 år siden selv sad midt på Vesterbrogade i Frederiksbergenden og solgte slidte sager sammen med Sandra. Jeg forlod Sandra og loppebiksen for lige at gå hjem og hente lidt sodavand og snacks med ordene: »Sandra er kun fem år, jeg er 10, hun ser mere nuttet ud end mig, så hun sælger sikkert mere«, har min mor fortalt.Altså jeg efterlod en femårig pige alene midt på Vesterbrogade, og det var der tilsyneladende ingen, der så skævt til der i midt-80' erne.Byen er i dag som støvsuget for børn uden en voksen i hælene af dem i gadebilledet.Jeg ser dem kun, når jeg en sjælden gang imellem er ude ad døren allerede lidt i otte om morgenen. Min egen bydel, Vesterbro, bliver ellers beskyldt for at være inficeret med kreaklassebørnefamilier, men hulubulu - hvor er Lotte og alle de andre henne? Sidder alle børnene derhjemme med deres iPads? Eller har de den berømte ' kvalitetstid' med mor og far, som pligtskyldigt læser bøger, spiller vendespil, bygger legoslotte og kompenserer for otte timer i et hårdt presset institutionsland ved at kravle rundt som pruh-heste på de matlakerede plankegulve i millionandelslejligheden? Mine bedste barndomsminder er fra de mange dage, hvor jeg blev losset ned i gården til alle de andre unger - vi rendte rundt i gaderne, legede fra gård til gård, og der var ingen af os, der skænkede alder, farve, form eller socialklasse en tanke. »Tiiiinaaaa - du skal spiiiise«, blev der så på et tidspunkt råbt oppe fra 3.-salen på Kochsvej.Det var dengang, 90' ernes store byfornyelsesprojekter endnu ikke havde smækket gitterporte, lås og slå på alle de københavnske gårde.Vi fik lov til at passe os selv, og der var ingen med dårlig samvittighed over mangel på kvalitetstid. Vi lærte de sociale koder helt selv, vi lærte at tage vare på os selv, og vi stødte aldrig ind i børnelokkere, som vor tids pædofile blev kaldt.For mig virker det til, at vi som familier og som samfund lukker os mere og mere om os selv. Jeg er med på, at de får masser af egentid tidligt i institutionslivet, som efterhånden er så hårdt presset og derfor har så ringe normeringer, at voksen-tilbarn-tiden er stærkt begrænset.Men det ændrer ikke på, at vi skal til at tro lidt mere på vores børn. Vi kører dem til og fra fodbold og dans og legeaftaler med Vera-Vilda og Columbus Baltazar, vi slipper dem aldrig rigtig fri nede i de sanerede, grønne gårde, for vi sidder selv der på bænken med en varm latte, klar til at springe til med en hjælpende hånd på rutsjebanen og agere konfliktmægler, når det skal afgøres, hvis tur det er på gyngen. Sætter vi ikke længere lid til vores børns formåen og dømmekraft, eller er det samfundet og vore medborgere, vi har mistet tiltroen til? MED FARE for at få samtlige børneeksperter på nakken, så frygter jeg, at de næste generationer vokser op uden at lære at agere i samfundet og blandt mennesker på egen hånd. Og så er det, at de eksempelvis ikke får redskaberne til at håndtere selv den mindste teltudfordring på Roskilde Festival. Og så er det, at de vokser op og i værste fald en dag bliver ministre og laver den ene strakslovgivning efter den anden for at lukke de ' fremmede' ude i ønsket om et rent og pænt Morten Korch'sk samfund.Men hvorfor er vi så bange for at slippe tøjlerne på vores børn? Antal trafikdræbte er faldet til under det halve, siden Vejdirektoratet begyndte at opgøre ulykkestal i 1985, og risikoen for at møde en pædofil virker større på i-Paden inde på værelset end nede på legepladsen.Loyal to Familia hærger og hverver kun i meget afgrænsede områder i meget få bydele. Eller har vi forældre i dag bare et øget behov for kontrol af vores poders gøren og laden, fordi verden er et kompliceret sted med asymmetriske krige, disruption, utilregnelige verdensledere, tiggende romaer og terrortrusler? DENGANGi 80' erne var der da både bombemænd, der placerede bomber i telefonbokse og på legepladser, vi var rystende bange for aids og Barsebäck og havde den kolde krigs klamme ånde i nakken konstant.Der er altid noget at frygte - uanset hvilken tid vores unger vokser op i.Hvis vi ikke sætter ungerne fri, risikerer vi at opfostre en generation med konstant overvåget samvær og kontrolleret færden, hvor forældrene har fuldstændig styr på afkommets mindste bevægelse og hvert eneste ord. Det er ikke sundt at være overvåget, for det begrænser ens handlinger, hvis man ved, at mor og far kigger med. I en kompleks verden anno 2017 mener jeg netop, at normaltsunde og robuste børn ikke skal pakkes i det berygtede vat og bomuld.Konsekvensen er, at vi får en generation af bovlamme unger, der aldrig får lov at udfordre sig selv i mikrodemokratierne på gader og stræder, som kun mingler med små, nøje udvalgte, spejlinger af sig selv fra samme socialklasse. Vi har tværtimod brug for en generation af street smarte unge, der omfavner verden, og som kan tage vare på sig selv og hinanden - uanset socialklasse, oprindelse og vilkår.Så se så at losse lille Liam ud i verden på egen hånd - lige indtil der er aftensmad, selvfølgelig.Med fare for at få samtlige børneeksperter på nakken, så frygter jeg, at de næste generationer vokser op uden at lære at agere i samfundet og blandt mennesker på egen hånd.
BØRN I BYEN Bybilledet er som støvsuget for uledsagede børn, og jeg frygter, at tendensen kan skabe en generation af vat og bomuld-børn, som ikke er i stand til selv at agere i samfundet blandt medborgere, der ikke ligner dem selv.
Du er dagen, du er vejen, du er drøm og poesi du er badesøen, som jeg svømmer i, når jeg har fri Du er frihed, du er fængsel, du er kærlighed og længsel du er glædens, du er vredens grund du er alting, Albertslund.Vers fra ' Albertslund-sangen' transskriberet fra muren i fodgængertunnel ved Albertslund Station.S om mange andre familier, der længtes efter lys, luft og grønne plæner, flyttede mine forældre, min storebror og storesøster og yours truly ud i et funklende nyt byggeri i Maglekær i Rødovre i midten af 1950' erne.Det bestod af en række fireetagers, hvide boligblokke med store plæner, lunde med tætte, saftige piletræer og legepladser imellem.For mig var det Arkadien. På grænsen mellem noget stort og sjældent set: København - og landet.Avedøre Havnevej var dengang en landevej med to spor, som man uden særlige problemer kunne navigere på på sin cykel (brugt og købt til at vokse med i mange år).Nede ved banen var der marker og køer, og på de længste, vovelige cykelekspeditioner nåede man undertiden ned til Brøndbyøster - og så var man vitterligt langt hjemmefra.Som sagt var København blot en abstraktion.Der var ingen tvingende grunde til at tage derind, så det gjorde vi heller ikke. Verden var Gården, i lidt større forstand Maglekær og på erkendelsens ydergrænse var der Solkær, Nørrekær, Agerkær, Ruskær og Vestbadet, hvor man lærte at svømme.Man kastede sten efter drengene fra de omgivende kær, og der var et kompromisløst territorialt had kærene imellem uden nogen som helst oprindelse eller grund.OM VINTEREN VAR der sne i mængder, der muliggjorde swan dives ned i driverne fra altanerne på første sal, og om sommeren var der lange, lange dage og myg. Man var aldrig hjemme.Man provianterede ved, at ens mor smed en dobbelt rundtenom fedtemad ned fra tredje sal indpakket i pergamentpapir eller et kræmmerhus havregryn med sukker, også i pergamentpapir, som man rev et lille hul i og spiste i frugale mundfulde, der kunne vare en eftermiddag.Der var spillemænd og skærslibere i gården, som man kastede mønter ned til - efter først at have opvarmet dem over en tændstik - hvorefter man modtog deres rasende eder i sikkerhed bag lukkede vinduer.Man vidste bare, at man ikke måtte tegne hagekors med sit kridt på sandkassen eller garagerne, fordi jetflyene højt oppe under himlen med sikkerhed ville se dem og kaste bomber. Valby Gasværk sprang i luften i september 1964, og alle vinduerne blev trykket ind af eksplosionen, der afstedkom den højeste lyd, nogen nogensinde havde hørt. Senere brændte slikfabrikken oppe på Tårnvej, og ens storebror kom hjem med kilovis af kun let forkullet slik - hvilket var himmerige.Man lærte at dirke hængelåse op med et søm, brænde celluloid af cykelstyr med et brændglas, tømme en sparegris ved hjælp af et knivsblad, overtale Kajs fireårige lillebror til at vise én sit numsehul og andre nyttige færdigheder - som jeg dog ikke har haft brug for siden.SÅ BLEV MAN større og flyttede - og flyttede igen og igen og endte på Jagtvej på Nørrebro, på Frederiksberg, i Viktoriagade på Vesterbro, og alting blev vendt på hovedet.Nu var det Vestegnen, der blev en abstraktion, og København, der blev virkeligheden.Byfornyelsen af brokvartererne i 80' erne og 90' erne blev samtidig en beboerfornyelse.Almindelige mennesker flyttede ud til Vestegnen, og yuppierne flyttede ind. Min dygtige papsøn har lige købt en ejerlejlighed lidt større end en fladskærm på Christianshavn til 2,7 millioner. Det er vist problemet i en nøddeskal.Når man læser morgenaviserne, får man undertiden fornemmelsen af, at alt uden for Ironman-ruterne ikke rigtig eksisterer for københavnerne. Vestegnen er noget, man skal igennem for at komme bort. Avedøre Havnevej er i dag et sekssporet monster.Vestegnen blev skamferet og opskåret af motortrafikveje. De fleste sociale problemer fra København blev eksporteret vestpå - og derpå glemt i årtier.Men Vestegnen lever og ånder. Der bor omkring 250.000 mennesker i Rødovre, Hvidovre, Vallensbæk, Brøndbyerne, Albertslund, Glostrup og Herlev. De fleste af dem elsker at bo der: Der er kort afstand mellem rådhus og beboere, der er masser af fredelige parcelhuskvarterer med huse, der kan købes af sygeplejersker, sekretærer, politifolk og skolelærere.Man kender borgmesteren.Der er gode skoler og fine biblioteker.Der er fanatisk opbakning til sportsklubberne, og med den planlagte letbane tages presset forhåbentlig af indfaldsvejene.Der er tolerance og højt til loftet. Man kan gå ned i sin lokale Emmerys i sine slaskede jogge-bukser (nå nej, der er ingen Emmerys).Der er selvfølgelig også segmentering, fragmentering og ghettodannelser og masser af sociale problemer, men der er også en solid middelklasse - der vil deres by og kommune.Der er fællesskab, og fællesskab er tryghed. Der er faktisk en del at lære af Vestegnen, folkens. Prøv at kigge forbi.Min dygtige papsøn har lige købt en ejerlejlighed lidt større end en fladskærm på Christianshavn til 2,7 millioner.Fakta: BLÅ BOGSteffen JacobsenFødt 1956. Er speciallæge, overlæge, dr. med. og forfatter.Han fik sit gennembrud som krimiforfatter med ' Trofæ' (2013) og ' Gengældelsen' (2014).Hans seneste bog, ' Enhjørningen', udkom på People's Press i 2016.Steffen Jacobsen er blandt de skønlitterære forfattere, som skriver fast på denne plads.
Skrivepulten Mange opfatter Københavns Vestegn som et område, man bare skal igennem for at komme bort. Men der er faktisk en del, vi kan lære af Vestegnen.
En iskold øl på en mexicansk strand har udviklet sig til at blive en spirende urvirksomhed for de to iværksættere Thomas Gyvelgaard Andersen og Sebastian Skov Regeser. 
De to iværksætter-kammerater Thomas Gyvelgaard Andersen og Sebastian Skov Regeser har formået at skabe stor interesse omkring deres fælles virksomhed About Vintage by Skov Andersen, der sælger herreure, som de selv har designet. 
Det går den rigtige vej med sygefraværet i Københavns Kommune, men Københavns sygefraværsrapport for 2016 vidner også om, at der forsat er et stykke vej at nå flere steder.Mens gennemsnitsmedarbejderen i kommunen var syg i 12 dage i 2016, havde SOSUpersonalet et sygefravær på godt 16 dage. Det er 12 procent højere end pædagogernes og hele 35 procent højere end lærernes.Det står især slemt til i byens hjemmepleje og på plejehjemmene. Det gennemsnitlige sygefravær i kommunens 38 plejecentre, der har knap 2.600 ansatte, og 24 hjemmeplejecentre med 1.864 årsværk, er henholdsvis 14,4 og 15,7 dages sygdom per ansat, viser en ny analyse, som den liberale tænketank CEPOS har lavet på baggrund af Årsrapport for 2016 om sygefravær fra Københavns Kommune.Undersøgelsen viser også, at der er markant forskel fra bydel til bydel, hvor de ældre på Nørrebro og Bispebjerg må leve med mere sygdom blandt plejepersonalet i forhold til for eksempel de ældre i Valby og på Vesterbro. Og den viser, at der er markant forskel fra arbejdsplads til arbejdsplads.De ansatte på Plejecenteret Langgadehus i Valby oplevede 29,6 såkaldte fraværsdagsværk af 7,4 timer per medarbejder hos de 57 fuldtidsansatte i 2016.Inden for hjemmeplejen ligger Dagsygeplejen Center Midt øverst på listen med 37 fraværsdagsværk per ansat for de 18 ansatte.Sygefraværet har her ligget stabilt i tre år.Bonusordning en mulig vej fremDet høje sygefravær går ud over de ældre, fortæller Mia Amalie Holstein, der er velfærdspolitisk chef hos den liberale tænketank CEPOS.Hun vurderer, at potentialet i København for at nedbringe sygefraværet er stort, og at der vil være gevinster for både de ældre på grund af færre vikarer, medarbejderne og kommunen økonomi.Mia Amalie Holstein har gennem mange år arbejdet og analyseret sygefravær, bl. a. har hun interviewet en lang række medarbejdere og ledere på plejehjem også i København om sygefravær.»Uklar ledelse, dårlig medarbejderkultur og et usundt arbejdsmiljø er de primære årsager til højt sygefravær. Sygefravær hænger uløseligt sammen med ledelse. Lederen skal give medarbejderen medansvar, være fleksibel, og så skal han reagere på et højt vedvarende sygefravær,« siger hun.Et andet værktøj, man også i København bør overveje, er bonusordninger, mener Mia Amalie Holstein.»Den kunne falde ud til lederen, men den kunne også falde ud til medarbejderne. Nogle steder har man gjort forsøg med at lade medarbejderne dele i porten med institutionen, så hvis man evner at reducere sygefraværet, hvormed man sparer nogle penge for eksempel på færre vikarer, bliver det også til gavn for alle ansatte,« siger hun.Venstre: Man bør kigge på ledelsen Cecilia Lonning Skovgaard er spidskandidat for Venstre ved det kommende kommunalvalg.Hun er »trist« over udviklingen.»Hvad skyldes det så? Man skal i hvert fald også kigge på, at det er en medarbejdergruppe, der kommer ind med relativt lidt bagage og for nogles vedkommende med korte SOSUuddannelser og dermed måske også med manglende robusthed og modenhed for, hvad det vil sige at være på arbejdsmarkedet. Altså, hvor syg er man, når man går på arbejde?« siger hun og fortsætter: »Man må ind og se på de plejehjem, der har halvanden måneds sygdom per medarbejder.Enten har de været utroligt uheldige, eller også er der nogle ledelsesmæssige krav og forventninger, der ikke bliver kommunikeret tydeligt nok, og så skal man måske kigge på at få en anden ledelse ind. Så må man jo tage lederen fra det bedste plejehjem og se, hvad lederen kunne få ud af det der,« siger hun.En negativ spiralIfølge blandt andre SOSUernes fagforening FOA er det ikke et spørgsmål om ikke-robuste medarbejdere.»Over de sidste fem-ti år har man skullet reducere i budgetterne, og så har der kun været et sted at spare, og det er på medarbejdere, og det er sket, mens opgaverne er blevet langt mere omstændige, da borgere oftere sendes hjem fra hospitalerne for hurtigt. Det gør arbejdet mere krævende for de færre ansatte der skal løbe endnu stærkere, siger Charlotte Von Mehren, faglig sekretær i FOAs social-og sundhedsafdeling og ansvarlig for Københavns kommune.»Det bliver en negativ spiral. Og det slider på bevægeapparatet og giver også arbejdsrelateret stress. Hvis ikke lederne begynder at forstå, at de har et ansvar i forhold til et ordentligt fysisk og psykisk arbejdsmiljø, vil kurven stige og stige,« advarer hun og understreger, at det godt kan handle om dårlig ledelse på den enkelte institution også, men at det er besparelserne, der er hovedårsagen.Og Cecilia Lonning Skovgaards kommentar om robusthed gør hende en smule rasende, som hun siger.»Det er ikke medarbejderne, der skal være robuste, men det er arbejdspladsen, der skal være robust. Det er kommunen som arbejdsgiver, der skal være et robust sted at være, så man kan rumme de her medarbejdere,« siger hun.pbu@berlingske.dk per ansat hos Dagsygeplejen i Center Midt i København i 2016.37 fraværsdagsværk.FAKTASygefravær i KøbenhavnAkademikerne er mindst syge, og SOSUerne er mest syge.Generelt faldt sygefraværet med 0,2 dage fra 12,2 i 2015 til 12,0 i 2016.Kommunen, der historisk set har haft et højt sygefravær, har nedbragt sygefraværet med 26 pct. siden 2007. 2016-måltallet blev dog ikke nået, idet sygefraværet lå 1,0 dag højere end tilsigtet.Faldet kan alene »forklares i et fald i det lange sygefravær«. Der er fortsat stor forskel på faggrupperne.På plussiden er lærerne, hvis sygefravær faldt 1,1 dage i 2016 til nu 11,8 dage. Og akademikerne, der har uændret, men markant lavest sygefravær af alle faggrupper med 6,2 dage.På minussiden er sygefraværet for SOSU-personalet (ekskl. eleverne), der steg med 0,5 dag i 2016 og fortsætter en svagt stigende tendens. Også sygeplejerskernes sygefravær steg med 1,2 dage og ligger nu på 13,8.Kilde: Årsrapport om sygefravær 2016 fra Københavns Kommune.
Det går den rigtige vej med sygefraværet i København, men især de med plejebehov må stadig trækkes med, at de ansatte på plejecentrene og i hjemmeplejen ofte er syge. Ifølge Venstre bør man kigge direkte på ledelsen.
Storbypoeten Claus Høxbroe skriver sine digte omgivet af vilde dyr på sit kælderkontor ved Kongens Have. Udenfor står en jaguar i det fine kvarter.Men nede i Høxbroes kælderværelser viser blandt andet både puma, løve, leopard og bavian tænder mellem gamle københavnerbilleder på væggene, mens der sågar står en struds midt under de isolerede varmerør.Dyrene er heldigvis udstoppede, men det må alligevel kræve sin mand at kunne slappe af mellem alle de skarpe tænder. Men det er netop, hvad Claus Høxbroe gør." Jeg har en forkærlighed for herreværelseuniverset.Jeg synes, at det er fascinerende at have et over 100 år gammelt dyr stående. Og når man tænker på byens hæsblæsende tempo udenfor, giver det mig også en form for ro, at dyrene her står stille som statuer," siger den fuldskæggede digter, inden vi går op i forårslyset til de virkelige statuer i Kongens Have.For selvom der også både er vilde (porcelæns) dyr på forsiden af Claus Høxbroes nye digtsamling " Kongens København", så handler det mere om København end vilde dyr.Til gengæld spiller tænder også en rolle i digtene, der er delt op efter bydele, som han har flyttet rundt mellem, siden han forlod forstaden Herlev for at blive storbypoet for snart mange år siden.For eksempel sammenligner han i et af digtene en hjemløs mands tænder med vinduerne i en forladt fabrikshal i Nordvest. Men dem er der ikke mange tilbage af i København, altså forladte fabrikshaller.For København er mere som et tandsæt, der konstant bliver skiftet ud.Engang var det kirkespirene, der ragede højst op mod himlen, men nu er byplanlægningen blevet mere liberal.Og høje kontorbygninger og " grimme boligblokke" bliver implanteret i bybilledet som forlorne tænder, mener Claus Høxbroe, da vi står midt i Kongens Have, hvor København ser intakt ud." Man kan godt sige, at Kongens Have er Københavns showroom. For det er her, at byen viser sig fra sin bedste side. Den er velholdt og flot, men giver også plads til, at man kan mærke himlen midt i byen, ligesom København jo ser fantastisk ud herfra," siger han og snurrer rundt om sig selv, mens han lader blikket bag de tykke briller glide med.Til den ene side står de velholdte 1800-tals-boligbygninger med deres flotte facader i forskellige farver, og over deres tage med gamle antenner kan man skimte Marmorkirkens tag. En tak til højre kan man skimte Rundetårn gennem sprækker mellem flere velholdte bygninger, og drejer man sig igen, ser man lige ind i et eventyrlandskab med Rosenborg Slot og Botanisk Have og Statens Museum for Kunst i baggrunden, der igen erstattes af flere velholdte bygninger.Kongens Have kan også ses som et slags bykort af forskellige bydele med den lange allé i midten, der ender ved H. C. Andersens statue som en slags boulevard, der adskiller de forskellige rum i haven med rosehave, legeplads og græsarealer, der allerede er begyndt at flyde med forårsblomster og pizzabakker som tegn på forårets indtog i hovedstaden.Og som om her ikke var idyl nok, kommer livgarden pludselig forbi med fuld musik: " I Kongens Have kan man glemme, at man set med mine briller er ved at afvikle frem for at udvikle København.Livgarden er også noget af det eneste, der kan bremse bytrafikken, uden at folk bliver sure. Byen er ved at miste sin sjæl og sans for at dvæle ved det smukke." " Selvom man snakker om, at vi bliver rigere og rigere, bygger man billigere og hurtigere.Der kommer jo ikke et nyt glyptotek eller et nyt Thorvaldsens Museum, men der skyder hele tiden nye cementblokke med sorte vinduer frem, især på Amager, hvor metrobyggeriet skærer sig igennem landskabet som en Berlinmur med grimme nybyggerier til alle sider. Det forstår jeg ikke," siger Claus Høxbroe, mens vi trasker tavst videre i haven." Kongens København" emmer dog alligevel af kærlighed til København: " Titlen spiller jo både på byens status som kongelig by og på, at alle kan føle sig som kongen her. Når vi går tur i Kongens Have, er den jo også gjort så skøn for vores skyld, og sådan kan man føle sig som en konge i København, selvom man ikke ejer kongens mønt." Digtsamlingen er inddelt efter bydele - dog ikke " det fine Frederiksberg", der ligger uden for kommunegrænsen, selvom han skam har boet der: " Jeg har selv flyttet rundt hele mit voksenliv for at få hele København ind under vesten for at skrive digte om byen. Sådan føler jeg også, at hele byen er mit lokalområde.Og hver bydel har sin charme og personlighed," siger Claus Høxbroe, der ikke er bange for at male byen med den store pensel: " Nørrebrogade er ligesom en flod, der skærer Nørrebro over. På den ene side har man alle forældrekøbene og de dyre lejligheder, og på den anden side de mere sociale boligbyggerier. Men det er også et mekka for hipstere. Vesterbro har taget en voldsom drejning de seneste år. Før var det et arbejderkvarter, nu føles det som et stort Lalandia med børnefamilier i den samme alder, mens Østerbro er som Irma, der emmer af kvalitet og høje priser." " Indre by tiltaler mig meget.Hvis man går i brokvartererne, møder man altid folk, man kender. Men her kan man både finde anonymitet og inspiration," siger Claus Høxbroe, da vi kommer til indgangen til Rosenborg Slot, hvor to tilirrede løver sidder forstenet på hver sin side.Den ene har åben mund." Prøv at se," siger Claus Høxbroe og trykker løven på tungen, så den glider op og afslører et skjult gemmested." Dér gemte kongen nok nøglen til sin elskerinde engang.Sådan gemmer byen mange små hemmeligheder, når man lærer den at kende," siger digteren, der jo heller ikke er bange for skarpe tænder.ohrstrom@k.dk Fakta: Claus HøxbroeFødt i 1980. Dansk digter.Debuterede i 2006 med digtsamlingen " Hylet fra gaden". Forfatterskabet består af over 20 officielle udgivelser og indeholder både digtsamlinger og spoken word-albummer.Høxbroe har leveret over 2000 oplæsninger i Danmark, Norge, Sverige, Finland, Færøerne, England, Tyskland og Estland. Alle på dansk. I de to sidstnævnte lande er hans bøger blevet oversat og udgivet på nationalsproget.Claus Høxbroe har desuden modtaget Publikumsprisen på Poesiens Dag 2005 og Dan Turèll Prisen i 2011.Digtsamlingen " Kongens København" udkommer den 18. maj på forlaget Gentlemen's Jockey Club.
interview Hovedstadens bydele har hver deres charme. København er smukkest i Kongens Have, men Amager har digteren Claus Høxbroe aldrig helt forstået. Nu er han aktuel med digtsamlingen " Kongens København".
Hygge i Den Gamle BySimonsens Have Den Gamle By Viborgvej 2, Aarhus C Et traktørsted dækker over en restaurant uden for byen, hvor fortidens borgerskab kunne spise, når de var på tur. Heldigvis behøver man hverken tilhøre borgerskabet eller bevæge sig uden for Aarhus for at besøge Traktørstedet Simonsen Have.Det kræver bare en tur i Den Gamle By, hvor spisestedet ligger smukt placeret blandt de mange bindingsværkshuse.Maden på tallerkenerne er lutter danske klassikere, der alle er lavet med opskrifter fra den danske kogebogsbibel Frk. Jensens Kogebog.Når forårssolen rammer Aarhus, er der intet som at sidde i den hyggelige gårdhave og nyde et stykke smørrebrød eller en kop kaffe, mens man indsnuser stemningen i det levende købstadsmuseum.Vil man hellere på tur, kan man indtil klokken 11 bestille en madpakke med hjemmebagt rugbrød med pålæg.Rugbrødet er naturligvis bagt af Den Gamle Bys egen bager, som også lokker med fortrinlige kager til den søde tand.Masser af øl i BruunsgadePeter Gift M. P. Bruuns Gade 28 Aarhus C Da tyskerne under Anden Verdenskrig besøgte værtshuset Lauritz Hansens Vinhandel og Bodega på M. P.Bruuns Gade, slukkede ejeren lysene, mens stamgæsterne forlod stedet. Blot for at vende tilbage, så snart tyskerne var ude af syne.På den måde undgik værtshuset at servere for fjenden. Om det er andet end bare en god historie, står hen i det uvisse, men sikkert er det, at den over 100 år gamle beværtning, der i dag hedder Peter Gift, emmer af historie og traditioner.I dag er vinen skiftet ud med øl, som der føres hele 45 forskellige af på fad og flaske. Tirsdag til fredag kan man supplere de våde varer med danske frokostretter som sild og pariserbøf, mens menuen lørdag er en fast frokostbuffet.Maden kan indtages indenfor i de stemningsfyldte lokaler eller i den hyggelige gårdhave, der er perfekt til lunt forårsvejr. Peter Gift har vundet prisen for byens bedste værtshus på websitet AOA intet mindre end otte gange, senest i 2016.Smuk udsigt i skovenRestaurant Varna Ørneredevej 3 Aarhus C Varna betyder angiveligt "smuk udsigt" på bulgarsk, og navnet kunne ikke være mere velvalgt til den majestætiske bygning i skovbrynet ved Marselisborg Skov.Fra Varna Palæet har man en fremragende udsigt over Aarhus Bugt, hvilket stedets mange selskaber og bryllupsgæster nyder godt af.Men palæets restaurant med kokken Palle Enevoldsen i spidsen også et besøg værd, hvis man er på jagt efter skarp gastronomi i historiske rammer.Anbefalelsesværdig er den omfangsrige brunchbuffet, der blandt andet byder på glaserede spoleben, perlebyg-risotto, fiskefrikadeller, oksecarpaccio, pandekager og krydderkage.Aarhus Kommune byggede palæet tilbage i 1908, og siden åbningen har stedet lagt hus til alt fra litteraturaftener til maskeballer og karnevaller.Ophavsmanden til det bulgarske navn er baron Christian A. Gersdorff fra Marselisborg Gods, der i 1800-tallet havde tjeneste hos den russiske zar i Bulgarien.Luksusfrokost på havnenRestaurant Kohalen Jægergårdsgade 164 A, Aarhus C Da Restaurant Kohalen åbnede tilbage i 1907 i den karakteristiske røde bygning på Sydhavnen, var anledningen kvægtorvets flytning fra Vesterbro Torv til Jægergårdsgade. Oprindeligt hed stedet da også Restauranten paa Kvægtorvet, mens Kohalen blot var et kaldenavn blandt stedets stamgæster. S iden er kaldenavnet blevet det officielle, men de solide frokostanretninger er bevaret, selvom klientellet i dag er et andet end datidens slagtere, dyrlæger, landmænd og kreaturhandlere.Vi anbefaler at prøve den såkaldte luksusfrokost, som kommer godt rundt i menukortet.Prisen er 278 kr. per næse, men så får man også alt fra islandsk kryddersild og røget ål til tartelet og sprængt oksebryst med sennepspickles.Er man mere til en bøfsandwich, er der ingen vej udenom Kohalens version af den klassiske spise, som sidste år scorede en flot andenplads i konkurrencen Danmarks Bedste Bøfsandwich.Velbekomme!.Fransk kogekunst ved teatret omCafe Hack Teatergaden 1 Aarhus C Café Hack er ikke kun navnet på det radioprogram, der for nylig har været i vælten på grund af mistanke om ulovlig støtte. I Aarhus Teaters smukke bygning på Bispetorvet ligger den stilfulde restaurant Café Hack, der har lagt kulisse til programmet, og den er absolut et besøg værd.Spisestedet byder i modsætning til mange andre af byens ældre restaurationer ikke på klassisk dansk mad.Derimod er serveringerne inspireret af det franske bistrokøkken, og på menukortet finder man eksempelvis kalvetatar, boeuf bearnaise og dampet rødtunge.Restauranten har også brunch fredag og lørdag, ligesom man om aftenen kan sætte tænderne i en praktisk teatermenu, der tidsmæssigt er tilpasset teatrets forestillinger. Hvis man går all in på teaterstemningen, kan man investere i menuen "En aften på Hack fra A-Z" med fire retter, vin, kaffe og sjus. Navnet Hack stammer fra arkitekten Hack Kampmann, der tegnede bygningen i år 1900.Tidsrejse over for RådhusetRaadhuus Kafeen Sønder Allé 3 Aarhus C Er man til dansk mad, skal man unde sig selv et besøg på det traditionsrige spisested Raadhuus Kafeen på hjørnet af Hans Hartvig Seedorffs Stræde og Sønder Allé.På menuen er en perlerække af klassikere som sild, tarteletter med høns, stegt flæsk, stjerneskud og biksemad, der tiltrækker folk fra nær og fjern til frokost og aften.Det første spisested på adressen slog dørene op tilbage i 1924 under navnet Park Alléen Vinstue med udsigt til det, der dengang var en kirkegård og senere blev til Rådhuspladsen. Efterfølgende udvidede beværtningen med et lille køkken, der specialiserede sig i danske frokostretter og smørrebrød.Stedet har haft skiftende ejere, men ser man bort fra en enkelt detour til det franske køkken i 80' erne, er der ikke meget, der har ændret sig. F aktisk føles det som at træde ind i et afsnit af Matador at besøge Raadhuus Kafeen, så hvis du er klar på en tidsrejse, anbefaler vi et smut forbi Rådhuset.jpaarhus@jp.dk Fakta: JP AARHUS FORTÆLLERI anledning af at Den Gamle By den 12. april åbner udstillingen Aarhus Fortæller, bringerJP Aarhus en række artikler om byens historie.
I strømmen af nye restauranter er det let at glemme de klassiske steder, der har været med i mange år. Her er seks spisesteder i Aarhus, hvor man kan mærke historiens vingesus.
Der går noget tid, inden pointen går op for en. To mænd i nobel, men også skødesløs påklædning taler afslappet sammen på scenen.Om at de skal til at hygge sig i deres hus på toppen af en bakke, nyde solnedgangen sammen. Næsten som et gammelt ægtepar i et velfortjent otium.Der hviles på veludført gerning, selv om den ene, der viser sig at hedde Frantz, har lidt hyr med sin sorte hund Jønsson, hvilket afstedkommer lidt turbulens i den indbyrdes menneskelige relation.Torben, som er den anden mands navn, føler sig overset i forhold til hunden.Men så er det, at han, mens Frantz et øjeblik er borte, kommer til at æde Jønsson.Og da falder tiøren for alvor. Torben og Frantz er de sidste mennesker i verden.Som Frantz siger det helt i begyndelsen: »Klokken har været et i tre timer, og vi må siges at være færdige«. Torben har ædt verden. Det hele er afsluttet.Så der er ikke noget at sige til, at han føler sig en anelse konstiperet efter seks dage uden fækalieafsondring. Bogstaveligt talt hele lortet har han nedsvælget, inklusive Trianglen og kontinenterne med samt mennesker i deres daglige gøren og laden. »Jeg er måske fuld af pårørende«, som Torben siger. Derfor har han kvalme af bar verdensforædthed og forstoppelse. Det rumler og gør ved i intestinerne, sækken koger af syre, og sammen med kammeraten står han midt i intetheden over for evigheden.Men så dukker der yderligere et par karakterer op: den neurotiske Agga og den forvirrede yngling Povl. Førstnævnte har mistet sin undulat, der er blevet korsfæstet på hendes gadedør i Flensborggade på Vesterbro. Eller også er hun bare tosset. Sidstnævnte leder efter en gruppe piercede mennesker, han havde sat stævne på Østerbro. Hunden Jønsson, som nu er halv og mangler bagdelen, kommer også tilbage. Og så har vi balladen. For når to bliver til fire plus en decimeret køter, opstår der samfærdselsproblemer.De toppes, gantes, strides og skændes. Indtil en djævelsk erkendelse sætter et naturligt punktum for det.Dramatisk er vi et sted henne, hvor Beckett møder Ionesco. Det kommer tydeligt til udtryk i Marianne Nilssons scenografi, der er barberet ned til nogle gardiner, et bord og fire stole; en konsulent-firmaudgave af tomheden fra ' Slutspil'.Da stykket i sin tid havde premiere på Dr.Dante, var der jordbunker a la ' Glade dage', nu er der kun forhørs-eller mødelokalets nødtørftige interiør, og de medvirkendes kostumer er habitbukser og jakker, som står i grel kontrast til deres nøgne fødder.STYKKET ER SÆRDELES relevant og aktuelt i al sin nihilisme. Men en anden interessant omstændighed ud over bekræftelsen af samtlige fortællingers endegyldige nedsmeltning er, at de tre af rollerne spilles af ganske friske talenter, hvoraf det ene endnu ikke har forladt teaterskolen.Paw Henriksen i titelrollen er veteranen, og ganske fremragende. Mens de øvrige roller varetages af Karoline Brygmann, Lue Støvelbæk og Kristoffer Helmuth, alle skuespillerbørn. Og de stråler af spillelyst og begejstring i livtaget med Line Knutzons skarpt tilskårne ordkollager, hvor meningsløshedens desperation stråler som en solarielampe på antidepressiver. De besidder alle en rastløs energi, der får de i forvejen sine steder lamslående replikker til at virke endnu mere overraskende, og de gestalter deres typer med øvet konsekvens.Kristoffer Helmuths brovtende Frantz kommer ud over scenen som en lommesociopatisk mellemleder, og Karoline Brygmann spiller sin traumatiserede enlige kvinde et sted mellem sanatoriepatient og nyhedsoplæser. Lue Støvelbæk given den fuld gas med langlemmet kropssprog og øjne så brændende som søvngængeren i Marcel Carnés ' Paradisets børn'.Skuespillerne giver sine steder los med høj stemmeføring og arrig gestik, men det er lykkedes for instruktøren Maria Vinterberg at tøjle passionerne.Hvilket er rosværdigt. For så stiliseret og temposkiftende et stykke komediedrama rummer sin egen parodi, og får den lov til at titte ud mellem sprækkerne i dialogen, er den gal. Thi så kan komikken kæntre til det ufrivilligt morsomme.Alt i alt en uhyre vellykket forestilling, der viser os, at det giver mening at æde hele lortet.Det mente de dengang: Anmeldere gav hug til den første ' Torben Toben'Der var ikke udelt begejstring, da ' Torben Toben' i 2000 havde premiere for første gang.Det lille drama om den forunderligt glubske Torben Toben, der viser sig at have spist hele verden, inklusive Østerbro og det halve af hunden Jønsson, havde første gang premiere i 2000 på datidens hotteste scene, Dr. Dante. Men trods medvirken af Trine Dyrholm og Nicolaj Kopernikus og en sine steder skarp dialog, var denne avis' Monna Dithmer ikke udelt begejstret. Hun anerkendte underholdningsværdien, scenografien og skuespillet, men savnede en egentlig farlighed.Mere til stålet gik Informations Nina Davidsen, som kaldte stykket for skitser, »der fiser ud af 14-18 tangenter« og »lidt lommeuld om verden«. Hun mente faktisk, at teatrets leder, Nikolaj Cederholm, udviste manglende dømmekraft ved overhovedet at lade stykket komme til opførelse.Og det fik så instruktøren, Emmet Feigenberg, der i dag er leder af Østre Gasværk Teater og tilhørende scener, til tasterne. Han spurgte i et læserbrev i Information, om anmelderen udviser tilstrækkeligt ansvar for dansk teater ved at antyde, at et sådant drama burde være lagt ned på et tidligt tidspunkt i prøveforløbet. Hvortil hun så replicerede, at der var tale om manglende mod fra teaterledelsens side, da man gav stykket premiere efter en proces med løbende manuskriptudvikling i opsætningsforløbet.Hmmm.Ikke desto mindre blev opførelsen, med Marianne Nilssons scenografioptaget på video og vist i fjernsynet med en fornemt brovtende Jesper Lohmann over for Kopernikus' lovligt forspiste titelperson. Skulle man have lyst til at se denne opsætning, ligger den til fri afbenyttelse på dr.dk's Bonanza-portal.henrik.palle@pol.dk .
Tre unge supertalenter og en mere garvet spiller gnistrer af energi og spillelyst i Sorte Hests opsætning af Line Knutzons ' Torben Toben' fra 2000.
Karlo Jepsen går i 7. v på Vesterbro i København, han er formand for ' Dansk Socialmarxistisk Parti', og så har han hovedet fuldt af meninger.Ihvert fald i denne uge, hvor der er politisk temauge for 7.-9.-klasserne på Oehlenschlægersgades Skole. Eleverne har i løbet af ugen lavet deres egne partier med egne mærkesager, og lidt senere på dagen skal Karlo holde valgtale på vegne af socialmarxisterne.Det er hans spindoktor, Oskar Bryndum Hoff-Lund fra 7. u, der har skrevet talen. Den handler om legalisering af kontrolleret cannabis.»Men okay, bortset fra at vi går ind for lighed, er vi måske ikke så marxistiske«, betror spindoktoren mig.Faktisk er det lidt tilfældigt, at jeg er dumpet ned i dette politiske laboratorium på Oehlenslægersgades Skole. Jeg er egentlig bare på besøg for at tale med nogle helt almindelige skoleelever om, hvad de mener, der bør være basale elevrettigheder.Så Karlo lægger for en stund de fiktive marxistholdninger på hylden og svarer som en helt almindelig elev i 7. klasse: »Jeg synes, det bør være en ret, at vi elever skal kunne bestemme lidt mere i undervisningen.Personligt har jeg det sådan, at jeg har mere lyst til at lære, hvis jeg er med til at bestemme. For så føler jeg mere en forpligtelse til at være med«. Oskar nikker, han er enig. De er begge begejstrede, da jeg fortæller dem, at deres organisation, Danske Skoleelever, nu går ind i kommunalvalgkampen.Sammen med fire andre børne-og skoleorganisationer - Børns Vilkår, Børnerådet, Skole &amp; Forældre og Danmarks Lærerforening - har Danske Skoleelever netop sendt et brev til alle landets byrådskandidater.I brevet præsenterer de fem organisationer »otte bud på, hvordan vi sikrer eleverne en god folkeskole«. »Vi sender de otte elevrettigheder til politikerne, og så håber vi bare, at så mange som muligt lader sig inspirere til at bruge dem, når de skal udvikle vores fælles folkeskole«, fortæller formanden for Danske Skoleelever, Jakob Bonde Nielsen.Det er otte punkter, der handler om færre elever i klassen, trivsel, uddannede lærere, elevinddragelse, individuel undervisning, skole/hjem-samarbejde, elever med særlige behov og fysiske rammer.De fleste punkter indgår allerede i gældende lovgivning, så jeg spørger en anden af initiativtagerne, formand for Danmarks Lærerforening, Anders Bondo, hvorfor det overhovedet er nødvendigt at sætte spot på disse otte rettigheder: »Flere af punkterne er sikret i lovgivningen, ja, men er de også sikret i den virkelighed, der er ude på skolerne?«, svarer han.»Og prioriterer vi ressourcerne rigtigt i forhold til at sikre eleverne deres rettigheder? Det kan man i hvert fald godt sætte spørgsmålstegn ved«. Og lærerformanden har en pointe: Ser man for eksempel på elevernes trivsel, står det ganske rigtigt sort på hvidt i folkeskoleloven, at alle skoler skal have en antimobbestrategi. Ikke desto mindre kunne Dansk Center for Undervisningsmiljø for nylig præsentere en undersøgelse, der viste, at det kun er 78 procent af folkeskolerne, der i dag har en antimobbestrategi.Otte år efter at lovgivningen er indført.»Vi må ikke glemme de ca. 17 procent, der sidste år sagde, at de på et eller andet tidspunkt var blevet mobbet«, siger elevernes formand, Jakob Bonde.Mangel på respekt for eleverDet er ikke tilfældigt, at de fem organisationer lancerer deres kampagne for elevrettigheder netop nu, hvor valgkampen begynder at tage fart. Flere målinger viser, at folkeskolen er blandt de emner, der ligger øverst på vælgernes dagsorden, så hvis man kan få de lokale kandidater til at tale om folkeskolen ud fra et elevperspektiv, er meget vundet, mener Jakob Bonde.Og initiativet fra de fem organisationer bliver umiddelbart positivt modtaget af formand for KL's børne-og kulturudvalg, Leon Sebbelin. I hvert fald i det korte skriftlige svar til Politiken, hvor han dog ikke forholder sig til, hvorfor kommunerne i dag ikke lever op til lovgivningen.»Folkeskolen er en stor del af elevernes hverdag, og deres oplevelser og synspunkter er derfor vigtige, når vi udvikler skoledagen. Det er et område, som vi har stort fokus på, og som vi hele tiden skal videreudvikle, så vores børn og unge løfter sig, så meget som de kan, samtidig med at de trives«, siger Leon Sebbelin, der er radikal borgmester i Rebild Kommune.Anders Bondo vil ligesom Jakob Bonde gerne have politikerne til at diskutere skolen set fra elevperspektiv. Han mener, at folkeskolen er blevet til en diskussion om strukturer og rammer i stedet for mennesker: »Nu har jeg i fire år skullet svare på, om jeg var for eller imod folkeskolereformen.Men det er virkeligheden helt uinteressant. Det interessante er at begynde at diskutere, hvad der skal til, for at eleverne får den allerbedste skole«, siger lærerformanden til Politiken.»SKRU NEEED!«, råber Karlo.Vi er tilbage på Oehlenschlægersgades Skole. En gruppe elever har så småt taget hul på valgfesten, mens det tunge guitarriff fra ' Eye of the Tiger' brager ud i lokalet. Oskar er lige ved at fortælle, at han synes, at rene toiletter bør være en elevrettighed, da han bliver afbrudt af musikken.Basmle Alammari, der er klassekammerat med Oskar i 7. u, trækker opgivende på skuldrene.Der er nogle elever, der ingen respekt har for det, siger hun. Og netop respekt ligger Basmle meget på sinde: »For mig er den vigtigste rettighed overhovedet, at jeg bliver respekteret af lærerne. En lærer skal i det mindste forsøge at forstå, hvad det er, jeg kan og vil.Nogle gange får vi en vikar, der ikke aner, hvad vi skal lave, og så bruger vi en time på at sidde og glo ud i luften. Det er ikke at have respekt for eleverne«,. poul. a. pedersen@pol.dk.For mig er den vigtigste rettighed, at jeg bliver respekteret af lærerne Basmle Allammari, 7. u.
KOMMUNALVALG Fem organisationer sender nu et brev til kandidaterne ikommunalvalget. De vil have politikerne til at diskutere elevernes »rettigheder« i skolen.
Det er heldigvis ikke, fordi det sker så ofte, men indimellem - som forleden dag i mit lokale supermarked - støder også jeg på mennesker, som siger, at de ikke rigtig læser bøger, og hvis de gør, er det fagbøger og biografier af politikere og iværksættere.Måske er der plads til en enkelt bestsellerkrimi på charterferien den ene gang hvert andet år, men så heller ikke mere, for »skønlitteratur er jo i princippet bare eventyr, voksne mennesker ikke kan bruge tid på«. Og når de siger det, skal du forestille dig mit ansigtsudtryk, idet jeg - i dette tilfælde over for den vagt bekendte djøf'er omtrent midt i supermarkedets afdeling for triviallitteratur - velopdragent forsøger at holde opkastet inde i min mund.Og så sker det, at jeg mentalt hæver mig to hoveder over vedkommende og bringer en overhaling af et defensorat, der lyder nogenlunde sådan her: SKØNLITTERATUREN BÆRER på det potentiale, at vi som læsere af den bliver mere hele, mere socialt kompetente mennesker, mere abstrakt tænkende, historisk bevidste mennesker.Dygtige skønlitterære forfattere kan skabe karakterer, som er så komplekse, at vi er nødt til at træne vores empatiske evner for at dechifrere dem - de kan opstille paradigmer, der gennem vores indlevelse og identifikation tjener som selvransagende spejlbilleder, mens vi samtidig vender et klogere blik ud mod verden.Vi lærer altså os selv og vores medmennesker at kende gennem skønlitteraturens komplekse, fiktive karakterer, men det er jo ikke bare dét: I det hele taget kan skønlitteraturen igennem forskellige narrativer og kunstnerisk sproglige skildringer give os evnen til at begribe verdens ellers så ubegribelige sammensathed.Ikke at studier og forskningsresultater partout skal gøres til skønlitteraturens raison d'être; der er ingen grund til at umyndiggøre hygge-og underholdningsværdien i at sidde med en spændende krimi på en regnfuld efterårsdag, hvis det er det, man en gang imellem forfalder til, men slumretæpper og kaffeslabberas er ikke den rigtige argumentation at anvende over for et menneske, der placerer Dostojevskij og Pontoppidan under samme jævne kategori som Dan Brown eller sågar J. K. Rowling (undskyld, men lad os nu være ærlige).Det vender jeg tilbage til.KUNSTEN OG DE humanistiske videnskaber trues med en ladt pistol for tindingen af den moderne trældoms kapitalistiske maskine i en verden, hvor vi som mennesker med følelsesliv, ideer og selvstændige tanker kun tillægges værdi, hvis vi producerer mere på kortere tid.Konkurrencestaten er vores religion, økonomisk vækst er den gud, vi beder til, vi hylder individet, splittelsen af fællesskabet og én mod alle, for alle mod én er død; myrdet med kapitalismens kolde blod, fordi blinde mus på opium, der har travlt med at kæmpe indbyrdes om at løbe hurtigst i trædemøllen, ikke så meget som overvejer at starte en revolution mod magten. Men her! Midt i den konstante optimeringsfascisme kommer skønlitteraturen og giver os håb. Den giver os kunsten, nuancerne, alternativerne, følelserne, videnen, historien og bevidstheden.Den kollektive bevidsthed.HVIS DU KÆMPER med følelsen af skam og ensomhed i forbindelse med en psykisk lidelse i et samfund, hvor der ikke plads til afvigelser, så læser du f. eks. Christel Wiinblad, Bjørn Rasmussen eller Asta Olivia Nordenhof - bare for at nævne et par eksempler på, hvad dansk skønlitteratur har at tilbyde.Og når Morten Pape i sin roman ' Planen' stemningsfuldt og socialrealistisk skriver om sin benhårde opvækst i Urbanplanen og socialklasse fem på Amager, et såkaldt white trash-miljø, de færreste undslipper eller kender til, opnår den økonomisk velpolstrede højere-middelklasse-læser en langt mere sanselig og virkelighedsnær forståelse for en formentlig helt ukendt side af samfundet, end han eller hun ville kunne opnå f. eks. igennem en politisk retorisk debat.Jeg glemmer aldrig, da jeg selv som barn i trygge og privilegerede forstadsrammer første gang læste Tove Ditlevsens ' Barndommens gade'. Noget stort skete i min lille sjæl; det var næsten, som om jeg transformerede mig til pigen Ester fra 1930' ernes fattige arbejderklassemiljø på Vesterbro. Da opdagede jeg, at der var noget, der hed ulighed, og at jeg var heldig at være født med det liv, jeg var født med.' THEORY OF MIND' (ToM) kaldes den mentale proces, som to psykologer fra The New School for Social Research i New York David Kidd og Emanuele Castano har forsket i, og som kort sagt er evnen til at sætte sig i et andet menneskes sted og forstå dennes følelser, tanker og motiver. Vores ToM, som forstærkes, når vi læser og opsluges af god skønlitteratur, er afgørende for, at vi kan navigere i de multifaktorielle sociale sammenhænge, vi lever i, og den empati, der hjælper med at forbinde os og holde sammen i store grupper.Faktisk har forskningen vist, at selv beskedne 10-15 minutters læsning af skønlitteratur i god kvalitet gør en forskel i forhold til vores ToM, og med ' god kvalitet' mener jeg skønlitteratur, der f. eks. i højere grad lægger vægt på kunstnerisk æstetisk anatomi og kompleksiteten i karakterernes psykologi og i mindre grad på plot og genremæssige konventioner.Ikke at der er tale om en decideret dikotomi, men lad mig sige det sådan: Det prisvindende, klassiske værk og krimien på bestsellerhylden kan befinde sig ubegribeligt langt fra hinanden på litterær kvalitet-spektret.God skønlitteratur er med andre ord næring til ånden, til sjælen, til den sociale samhørighed - til revolutionen.Det kan du bare sige til den næste djøf'er, du møder i dit lokale supermarked. Og hils så fra mig.Midt i den konstante optimeringsfascisme kommer skønlitteraturen og giver os håb.Fakta: BLÅ BOGKatherine DiezFødt 1989. Studerer dansk på Københavns Universitet med tilvalg i teater-og performancestudier.Blogger om og anmelder dansk scenekunst og litteratur.
KULTUR Kunsten og de humanistiske videnskaber trues med en ladt pistol for tindingen af den moderne trældoms kapitalistiske maskine.
Han ligner mest af alt en nervøs sceneinstruktør få minutter før en premiere, som han er drønsikker på bliver en fiasko.Den er helt gal, for han har endnu ikke modtaget manuskriptet med slutningen.Han giver håndtegn til mig, mens han snakker manisk i telefonen.Fingeren opad: ' Du venter bare her, chauffør'.Fingeren ruller i luften: ' Lad bare taxameteret køre'.To fingre i cirkel, mens de tre stritter opad: ' Forstået? - godt!' VI ER KØRT op foran en af byens mest populære barer. Det er langt ud på natten og tid til de frække aftaler for dem, der endnu er levende. Ædru nok til at sende blod og kraft ud i de yderste blodkar.Det er klart en sportsgren for de helt unge mænd. Fysisk stærke, lettere maniske og allerede ophidsede kan de yngste af dem skanne markedet for sex, så nattens snak har været investeringen værd. De er i stand til at optræde - ja, nærmest ædru! Jeg holder med vogn 24 i Kødbyen på Vesterbro.Det er det helt rette navn i disse sene nattetimer, hvor man både aner navneskiltene på de sidste, kongelige leverandører af kød og fisk - og så ' skal-du-med-hjem-skat'-markedet, som er på sit højeste.NU VENDER HAN ophidset tilbage, hvor han signalerer betaling, stritter med kreditkortet, taster pinkode, nupper kvittering - mens han slutter en telefonsamtale med sit sikre, natlige alibi: - Jeg ta'r på hotel om lidt.Hvis nogen ringer og spørger, hvor jeg er eller, hvad vi laver, så siger du bare, at vi har været til after-party indtil kl. 10.Har du forstået? O. k.? Nu stritter kunden med tommelfingeren, mens han blinker med det ene øje til mig.Tak, Taxamand! Partners in crime! Slutningen er skrevet.Happy ending.Klokken er 3.17, og nu er han sikker: I nat får han noget på ' den dumme'.SÅ FORLØST og fredfyldt sluttede en tidligere aftenforestilling ikke.Der var tale om en helt anden genre. En slags drama-tragedie med ganske andre hovedkræfter.Især en mere aggressiv, kvindelig hovedrolle.Trods den telefoniske afstand til sin kæreste, som sidder på forsædet i taxaen, er hun i stand til at sige - nej, råbe - sine replikker. Så tydeligt, at jeg klart forstår hvert anklagende spørgsmålstegn, hvert hysteriske udråbstegn, hver eneste hulkende pause.Og de sidste var der mange få af! - Hør. Jamm..ahhh... schhhhh  HAN KAN slet ikke komme igennem hendes talestrøm, der fortsætter tungt trods hans stammende forsøge på at sætte hende på pause. Hun er på den grænse af raseriet, hvor hyperventilationen plejer at sætte ind.- Kan du da for helvede ikke forstå, at jeg er træt af, at du hele tiden sender signaler om, at du overhovedet ikke er interesseret i at være sammen med mig? Er det her en ordentlige måde at være kæreste på, spørger hun anklagende.Nu hulker hun højlydt som et barn i trodsalderen, og han opgiver at stoppe hende. Hun fortsætter hele turen gennem brokvarteret, forbi slottet og ind i Københavns indre by.- Jeg hader dig. Og jeg elsker dig. Men jeg ha-d-e-r dig, når du behandler mig på den her måde. Du kommer smilende ind ad døren, du krammer og kysser mig. Jeg tror, vi skal have en hyggelige fredag aften sammen - bare dig og mig. Og så  Denne gang lyde hendes hulken så rasende, at hun næsten ikke kan klemme lydene ud af halsen.HAN KIGGER på mig imens, vender øjnene overbærende opad mod himlen. Han bønfalder mig ordløst om bare en smule, maskulin solidaritet og holder mobilen nogle centimeter ud fra øret. Meget vil han finde sig i - men ikke varige høreskader.Det er nu, at tragediens sande udspring vil afsløre sig.I dramaturgien er vi nået klimaks. Nu kommer udtoningen.Et træk i nødbremsen, et neutralt ' farvel-jegringersenere' - mens hun endnu er i krampe.Han trykker på den røde knap - og afslutter samtalen.HAN ER en flot fyr sidst i 20' erne.Formentlig tæt på de 1,90 meter. Et gråt, ' casual' jakkesæt uden slips.Mørke, blankpudsede støvletter - og mørke strømper, naturligvis.Og så det dybeste suk på en lang fredag. Dybere end efter selv den mest vanskelige kunde i mæglerfirmaet, på revisions-eller advokatkontoret.Han er påklædt til den skæbne.Nu kommer den grusomme tilståelse, mens han slår hænderne ud til siden og kigger bedende på mig: - Hvad sku' jeg gøre? Jeg skal bare ha' en fredagsbajer med vennerne.God morgen, Danmark - især til parforholdets statister.Jeg kan tydeligt høre og forstå hvert anklagende spørgsmålstegn, hvert hysteriske udråbstegn, hver eneste hulkende pause Jeg elsker dig.Men jeg h-a-d-e-r dig, når du behandler mig på den her måde Nu kommer udtoningen.Et træk i nødbremsen, et neutralt ' farveljeg-ringer-senere'.

Den folkekære danske revysangerinde og skuespiller Liva Weel havde som 19-årig og under fødenavnet Olivia Marie Olsen i 1917 sin revydebut.Det skete i Odder Sommerteater. Den 16. september vender hun tilbage.Det vil sige, hun kommer ikke selv, for hun døde i maj 1952.Men sangene, hun sang, kommer - fortolket af Julie Berthelsen. Det sker i forbindelse med Jazzydays i teltet på Torvet foran Eine Kleine Bier Bar.Men inden vi kravler videre ad det spor, så lad os fortælle lidt om Liva Weel: På kvinfo.dk står bl. a. om Liva Weel: »Hun voksede op som datter af en politibetjent på Vesterbro i København. Senere i livet nægtede hun at synge ufordelagtigt om politiet.Hendes musikalske talent var tydeligt fra den tidligste ungdom.Ved et tilfælde kom hun i hænderne på den strenge sangpædagog Hedevig Quiding. Faderen havde opklaret et tyveri hos hende, og som tak tilbød hun at undervise hans datter i sang. Liva Olsen havde en stor stemme og fik en klassisk sanguddannelse, især elskede hun at synge Schubertlieder, opera og operette, mens hun akkompagnerede sig selv på klaver. Quiding, der var en fremragende lærer, kunne med det samme høre, at Liva var et særligt talent, og hun sørgede for, at hun kom til at give en koncert i Politikens Hus i 1917. Anmeldelserne var gode og førte til, at hun aflagde prøve for direktør Harald Stabehl på Odder Sommerteater.Ingen kunne ane, at debuten i Odder, hvor den 19-årige Olivia Marie Olsen sang sine første revyviser, var en teaterhistorisk begivenhed.«." Nede ved Saksild Strand"Sommerreven i Odder 1917, der spillede fra den 1. juni og en måned frem, er der ikke mange spor tilbage fra.Men Harald Stabehl var også selv på scenen, og revyen bød på numre som "Den lille hornblæser" og "Det er jeg osse", men også et langt mere lokalt indslag - nemlig sangen "Nede ved Saksild Strand" - der var en omskrivning af "Under den hvide bro". Sommerteatret holdt til på Hotel Phønix i Rosensgade.Umiddelbart efter Odder fulgte for Olivia Olsen en lang række engagementer, bl. a. på Scala Revyen i København, hvor hun blev teatrets store stjerne og skiftede navn fra Olivia Marie til Liva. Og Olsen blev til Weel, da hun i 1921 giftede sig med den aarhusianske skuespiller og teaterdirektør Arne Weel. Det ægteskab blev opløst i 1924, efter at hun i 1922 havde født en søn. Liva beholdt Weelnavnet livet ud - også gennem det næste ægteskab.I København blev man hurtigt klar over, at Weel var noget særligt. Indtrykkene fra hendes revyer på Scala blev samlet af teaterskribenten Carl Gandrup, der i 1924 skrev: "Se Liva Weel og dø. Gud forbarme sig, sikke et Talent, hvilken Sangstemme og hvilket Humør. Ikke en Stavelse, ikke den usseligste lille Konsonant gaar tabt. Denne Viseforedragskunst er - i sin Genre - det højeste Mesterskab, den mest straalende og lydefri Fuldkommenhed, der nogensinde er set og hørt Herhjemme."." Man binder os"I slutningen af 1920' erne traf Liva Weel forfatteren, designeren og samfundsrevseren Poul Henningsen. Det kom til at sætte dybe spor i hendes videre karriere, da han skrev en række af de sange, man i dag forbinder med Liva Weel - bl. a. "Sig de Ord, Du ved", "Ta' og kys det hele fra mig" og ikke mindst "Man binder os på Mund og Haand", som kom lige efter Tysklands besættelse af Danmark, og som danskerne sagtens mellem linjerne kunne læse, hvad handlede om.Inden sin død nåede Liva Weel også at spille i Cirkusrevyen, Tivoli Revyen og i Stig Lommer Revyen. Der var også mange teaterroller, og hun var ligeledes med i enkelte film. De har til gengæld gjort hendes kunst kendt for eftertiden, og Normann Andersen skrev "Glemmer du" og "Gaa med i Lunden" til hende.Kvinfo.dk skriver videre: »Liva Weel var af natur et generøst menneske. Hun tjente mange penge, men brugte dem hurtigt og havde ikke økonomisk sans. Hun hjalp mennesker i nød og var på mange måder et elskeligt menneske. I sine sidste år gik hun fysisk i forfald. Hun blev afhængig af spiritus, og i en periode brugte hun så megen medicin, at det blev skæbnesvangert for hendes indlæringsevne.En medfødt brok forhindrede, at hun kunne indtage fast føde. Til sidst blev hun opereret, men døde af sygdommen i 1952.«.Kom og nyn medSå Odder kom hun ikke tibage til - bortset fra da "Den glade enke" besøgte byen i december 1917. Men som sagt; nu kommer hendes sange sammen med Julie Bertelsen tilbage til Odder.Det er Odder Musikskole, der i forbindelse med Kulturby 2017 har inviteret, og det er deres elever, der genfortæller historien og musikken, mens Julie Bertelsen sammen med publikum vil synge.»Kom - syng - nyn med og mærk stemningen fra Liva Weels sange med nye musikere, arrangementer og komponister i ny iklædning,« hedder det i indbydelsen til arrangementet. Efter Liva Weel-koncerten overtager Big Fies Bigband scenen med glad og dansevenlig swingmusik.uffe.normand@jp.dk Fakta: LIVA WEEL Blå BogFødt i København den 31.december 1897.17 år gammel begyndte Liva Weel at uddanne sin sangstemme.I 1917 optrådte hun første gang som sanger ved et teselskab i Politikens Hus.Herfra blev hun henetet til Odder Sommerteater, hvor hun havde sin egentlige debut den 1.juni 1917.Siden medvirkede hun i en lang række revyer og enkelte film.Hun optrådte også på Det Kongelige Teater.I 1921 blev hun gift med skuespiller, teaterdirektør Arne Weel, med hvem hun i 1922 fik en søn. Skilt i 1924. Gift igen i 1933 med snedkermester Fritz Hueg. Skilt igen året efter.I slutningen af 1920' erne lærte Liva Weel forfatteren Poul Henningsen at kende, hvilket kom til at sætte dybe spor i hendes videre karriere, da han skrev en lang række af de sange, som man i dag forbinder med Liva Weel.Død 22. maj 1952 i København.Hendes liv blev filmatiseret i DR-tv-serien "Kald mig Liva" (1992). Fire afsnit med Ulla Henningsen i hovedrollen.
havde Liva Weel sin revydebut. Det skete i Odder Sommerteater, der holdt til på det gamle Hotel Phønix i Rosensgade. På lørdag er Liva Weels sange tilbage i Odder.
Hvad skaber en terrorist? Selvom spørgsmålet ikke er nyt, bliver det tydeligvis ikke uaktuelt foreløbig. Blandt mange andre har forfatteren Eddie Thomas Petersen stillet sig selv spørgsmålet: Hvad får tilsyneladende velfungerende almindelige mennesker til at begå en af de værst tænkelige forbrydelser? Derudaf er den nye roman ' Værelse til leje' opstået. Og den giver et interessant indblik i en tilsyneladende almindelig dansk mand, der udvikler sig til potentiel terrorist.»Der har længe været stor fokus på islamisk terrorisme - og så kom den højreradikale Breivik (i 2011, red.) pludselig i Norge med sit angreb i Oslo og på Utøya. Jeg tror, vi er mange, der har brugt rigtig lang tid på at gruble over, hvad der sker inde i hovedet på sådan en mand. Han var alene om sin udåd, hvorimod islamiske terrorister som regel er mange sammen, de træner og læser sammen,« siger Petersen, som dog tilføjer, at vi på det seneste også har set såkaldt ensomme ulve med islamistisk udgangspunkt.Eddie Thomas Petersen blev oprindelig kendt for sin Bodil-vindende gennembrudsfilm ' Springflod' med en meget ung Trine Dyrholm i hovedrollen. Senere var han med til at indvarsle dansk dramas succesbølge med tv-serien ' Strisser på Samsø', der allerede i sin tid blev set som et opgør med det traditionelle tv-drama, hvor skuespillerne talte, som om de stod på Det ' Kaaarngelige' Teater.Folk, der mangler empati»Jeg er kommet frem til, at typer som Breivik handler alene. Folk, der ikke rummer følelser, folk, der mangler empati over for andre mennesker.Det er meget narcissistiske mennesker, der ser sig selv som verdens centrum. De handler ud fra deres eget retfærdighedsprincip.Jeg siger ikke, at ensomhed skaber terrorister, mange mennesker lever fint alene, men der er et klart psykologisk mønster,« siger Eddie Thomas Petersen.I ' Værelse til leje' møder man Lennart, der egentlig lever et kontrolleret, stilfærdigt liv. Anonymt. Uden fortrolige kontakter. Han studerer fugle. Et par amatørornitologer er gode bekendte, men så heller ikke mere. Drifterne, som han gemmer bag facaden, får afløb på et bordel og under nogle besøg på en bar på Vesterbro.Drømmer om en ren verdenLæserne fornemmer, at Lennart drømmer om en ren verden, han støtter en dubiøs amerikansk organisation.Når han lytter til opera, sidder han og drømmer om brændende byer, når musikken når sit crescendo. Det begynder at krakelere, da Lennart lader sig overtale til at leje et værelse ud til en ung ukrainsk kvinde. Med hende følger en forførende brise af femininitet, dufte, skønhed, store følelser.»Der bliver skubbet til Lennarts kontrollerede hverdag, da han får feminint selskab. Hans lejer udnytter ham, han forsøger at udnytte hende - han falder for hende i et falsk sugardaddy-lignende kærlighedsforhold.Han begynder langsomt at tro, at der er tale om kærlighed,« siger Eddie Thomas Petersen.»Jeg hørte en kriminalbetjent udtale sig om Emilie Meng-sagen.Han sagde, at morderen kunne være hvilken som helst familiefar med et tilsyneladende helt almindeligt familieliv. Det har han sikkert ret i.Men når det handler om folk, der vil markere sig med terror, er det ualmindelige mennesker, man skal se efter,« siger Eddie Thomas Petersen.»Se en mand som Breivik. Han levede isoleret, mens han gik rundt i sin garage med en bombe, der kunne have sprunget det halve Oslo i luften.Almindelige mennesker, der indgår i sociale sammenhænge med koner, mænd, kærester, venner og fortrolige kolleger, bliver stoppet, hvis de åbner for deres mere eller mindre outrerede holdninger til hvad som helst. Den form for hverdagens direkte og indirekte censur er utrolig sund for os mennesker. Den form for selvretfærdighed, der præger mennesker, bør udfordres. Man har godt af at høre et ' hold nu kæftmed det vrøvl' en gang imellem.«.jae@bt.dk '' Jeg er kommet frem til, at typer som Breivik handler alene '' Almindelige mennesker, der indgår i sociale sammenhænge med koner, mænd, kærester, venner og fortrolige kolleger, bliver stoppet, hvis de åbner for deres mere eller mindre outrerede holdninger til hvad som helst Eddie Thomas Petersen, forfatter.Fakta: Bøger om Breivik-sagen' En af os' af Åsne Seierstad Biografiom Anders Behring Breivik - og samtidig en bog om det Norge, han voksede op i.' En norsk tragedie' af Aage Storm Borchgrevink Forsøg på en samlet psykoanalyse af Brevik som forklaring på, hvorfor han endte som han gjorde. ' Det vi står for' af Geir Lippestad Lippestad forsvarede Breivik i retssagen, der fulgte. En beskrivelse af sagen og diskussion af retssikkerheden i et demokratisk Norge.' Året uden sommer' af Erika Fatland Den mest gennemarbejdede gennemgang af, hvad der skete på Utøya den dag, Breivik gik amok. ' Tre meter fra Breivik' af Louise Damløv og Cecilie Kallestrup Skrevet af to journalister, der dækkede retssagen mod Breivik.EDDIE THOMAS PETERSENPetersen indledte karrieren på Århus Teater, og sidenhen flyttede han til København. På Det Danske Filmværksted instruerede han i 1983 den selvbiografiske film ' Tøsedrengen'. Senere kom han til at arbejde i DRs børne-og ungdomsafdeling, hvor han instruerede sine to novellefilm: ' Salamander søen' og ' Nanna og Pernille'.Han debuterede som spillefilminstruktør med filmen ' Springflod', med bl. a. debutanten og senere kendte skuespillerinde Trine Dyrholm i hovedrollen. Efterfølgende har han blandt andet skrevet og instrueret den succesfulde tv-serie ' Strisser på Samsø', der blev vist på TV2.Eddie Thomas Petersen skrev i 2002 sin første roman, ' Kys', der samme år vandt debutantprisen. I 2005 udkom han med krimi-romanen ' Kettys Blues'.
INTERVIEW Forfatteren Eddie Thomas Petersen har skrevet en roman om manden, der kunne blive den danske Breivik.
I virkeligheden er vi ikke slet ikke verdens lykkeligste folk (...), vi er bare dem, der har de allerlaveste forventninger«, udbryder komikeren Omar Marzouk.Joken er en del Marzouks standup-indslag, og de godt 400 tilskuere på Teater Republique på Østerbro i København slipper rødvinsglassene og bryder ud i klappen og kæmpegrin. Men komikerens næste kommentar er ikke for sjov.»Der er sket en tydelig forandring af Danmark de senere år. Da jeg begyndte at lave standup for 20 år siden, grinede hele publikum, når jeg lavede sjov med danske værdier og normer. Men i dag er der altid en 20-30 procent, som krydser armene og rynker brynene, når jokesene handler om vores kultur«, siger han.Og netop spørgsmålet om, hvad Danmark og danskerne egentlig er for en størrelse i dag, er anledningen til, at Marzouk - og flere andre danske kulturpersonligheder - er bænket på scenen i den gamle kanonhal på Østerbro.Initiativtagerne er britiske BBC, hvis radioprogram ' The Arts Hour on Tour', der en gang om måneden rapporterer fra en ny storby et sted på kloden, denne uge har valgt at lægge vejen forbi Danmark for at se nærmere på »verdens lykkeligste land«.Ramsaltet ramsløgMen i modsætning til store dele af den internationale mediedækning af Danmark, som i grove træk har fremstillet det lille land langt mod nord som mestendels bestående af Sarah Lund-sweatre, dogmefilm, ramsløg, små havfruer og store smil, er vært Nikki Bedi og resten af BBC-holdet kommet for at kradse lidt i den lykkelige overflade.For risikerer »en kultur gennemsyret af demokratisk sindelag, samarbejde, lighed og åbenhed« i virkeligheden at virke kontraproduktivt på udviklingen af kunst-og kulturlivet? Og er alting virkelig så perfekt i »the fairy-tale country«, som man kan få indtrykket af gennem lykkeindekser og rejsereklamer? Det er spørgsmål som disse, som aftenens vært Nikki Bedi stiller panelet, der foruden Omar Marzouk består af forfatter Jussi Adler-Olsen, skuespiller Birgitte Hjorth Sørensen, dj-duo Den Sorte Skole, sanger Marie Key og instruktør Lone Scherfig.Og måske har BBC fat i noget centralt, måske er virkeligheden ikke længere så rosenrød herhjemme, mener sidstnævnte.»For mig at se er der blevet større forskel mellem rig og fattig. Vi danskere har mindre at være stolte af i dag end tidligere.Og derfor skal privilegerede kunstnere som os, der sidder her i aften, tage ansvar og bruge vores magt til at forbedre samfundet«, siger Lone Scher-fig og tilføjer: »Men der hersker stadigvæk en udpræget lighed både i filmverdenen og samfundet generelt. Snart sagt enhver runner på et filmset forventer jo at kunne instruere i løbet af et par år. Så på den måde er vi meget udramatiske og egalitære i Danmark, og det er enormt afslappende.Medmindre man er krimiforfatter, selvfølgelig«, siger hun grinende og albuer sin sidemand Jussi Adler-Olsen.For ham kommer ligheden og friheden blandt andet til udtryk ved, at forfattere kan skrive stort set hvad som helst om hvem som helst, forklarer han.»Hvis jeg ville, kunne jeg jo uden problemer slå hele regeringen ihjel i en af mine bøger. Ingen er fredet - måske på nær kongehuset. Ej, der var sgu også et par stykker, jeg godt kunne slå ihjel«, fortæller han og griner ud til publikum.Men netop ligheden og sikkerheden, som vi normalt bryster os af, kan samtidig risikere at være en hæmsko for kunsten, indvender Martin Højland fra Den Sorte Skole.»Ny og banebrydende kunst skabes jo ofte gennem en kamp - mod sig selv eller systemet eller noget tredje - men her er vi sgu ret magelige allesammen. Vi har det så godt, at jeg ikke tror, det næste spændende og provokerende vil komme fra Danmark. Det har vi simpelthen for lidt på spil til«, siger han og bakkes op af Lone Scherfig.»Det er jo faktisk ret pinligt, at de mest innovative ting i øjeblikket sker i de store firmaer og ikke i de kunstneriske miljøer«, siger hun.Mere end København' The Arts Hour on Tour'-programmet består af langt mere end bare liveshowet onsdag aften. I dagene op til har BBCholdet nemlig været rundt i hovedstaden med Martin Højland fra Den Sorte Skole som guide. Radioprogrammet vil gerne vise »det Danmark, du ikke finder i guidebøgerne«, fortæller Nikki Bedi, som blandt andet har besøgt Kødbyen, Cisternerne i Søndermarken, Assistens Kirkegård, BIG og Folkehuset Absalon på Vesterbro.Men de fleste af destinationerne - såvel som panelgæsterne for den sags skyld - er relativt velbeskrevne blade i guidebøger og internationale medier, og som en kvinde blandt publikum bemærker undervejs i showet, »er det største problem, vi har i Danmark, at der bliver længere og længere mellem by og land - eller hovedstaden og resten«. »Og nu sidder vi så her, nogle hundrede privilegerede akademikere på Østerbro og fortæller, hvordan vi oplever Danmark, men der findes også en anden virkelighed, et andet Danmark, og det må vi ikke glemme«, uddyber hun.Kommentaren modtager et af aftenens største bifald. Og Omar Marzouk følger op, da han stiller spørgsmålstegn ved, om vi alle har samme opfattelse af, hvad det vil sige at være dansk.»Vores største krise er, at vi ikke længere er enige om, hvad det er for nogle værdier, der egentlig definerer os. Hvad fanden er danskhed egentlig i dag? Og kan man overhovedet snakke om ' os' danskere længere?«.The Arts Hour on Tour fra Danmark sendes på BBC World Service, der kan høres på DAB+, 28. januar kl. 16 samt 29. januar klokken 10.johan.bendtsen@pol.dk 
BBC satte i denne uge danske kulturpersoner stævne for at kradse lidt i overfladen på det »åbne og inkluderende lille land, hvor solen aldrig skinner, men alle alligevel er lykkelige«.

D-A-D's trommeslager, Laust Sonne, bliver nu radiovært med et DR-program, der fokuserer på de magiske - og frygtlige - liveoptrædener. 
Det er måske den mest sensationelle historie i flere årtier i dansk film. 
Mehdi Avaz står sammen med sine to brødre bag film-sensationen "Mens vi lever", som i den grad er blevet til på trods. 
Det har været længe undervejs, og måske når det at få en bedre dansk betegnelse, før det bliver allemandseje.Men »pre-cycling« er en sikker sejtrækker i trends inden for bæredygtighed.Når man »pre-cycler« i stedet for at »re-cycle«, altså genbruge, sigter man mod helt at undgå at få materialer med hjem, der senere skal sendes videre til genbrug. At undgå emballage er en stor del af pre-cyclingen, men de emballagefrie dagligvarebutikker har det tungt med at komme i gang i Danmark. De store supermarkeder har prøvet med salg af nødder og morgenmadsprodukter i løs vægt, men det er stort set kun slik, vi vil købe på den måde.Sidste år åbnede ganske vist Danmarks første emballagefrie supermarked, LØS Market, på Vesterbro i København, men det er nok ikke helt tilfældigt, at det ligger midt i hipsterland.»At købe fødevarer i løs vægt er dér, hvor økologien var for nogle årtier siden. Det var kun et lille udbud i de største byer, men i dag kan jeg gå ned i min lille, lokale Spar og finde masser af økologiske varer. Det har taget mange år for økologien at komme så bredt ud, så det er alt for tidligt at sige, at emballagefrie varer aldrig slår igennem. Det tager tid at løbe i gang, når der skal ske en holdningsændring,« siger arkitekt og industriel designer Susanne Hørup, der er lektor på produktionsteknologiuddannelsen ved Erhvervsakademi Dania og medlem af bestyrelsen i netværksorganisationen CradlePeople, der arbejder for at »fremme et samfund uden affald«. Et af de mest brugte eksempler på re-cycling er at tage en mulepose med ud at handle i stedet for at købe plasticposer hver gang til indkøbene.Det kan godt være mere bæredygtigt, men det kan også være en falsk fornemmelse.En mulepose af bomuld kan koste det hvide ud af miljøet i det land, hvor den er produceret.En ordenligt produceret plastpose, der indsamles til genanvendelse, kan sagtens være et bedre valg. Og en papirspose vil stort set altid være et dårligere miljøvalg end plastposen. Så som skeptisk forbruger skal man ud på en grundig researchrejse, hvis man er allergisk over for symbolpolitiske handlinger.»Det er meget komplekst at undersøge, om det ene valg er bedre end det andet. Og det er helt urimeligt at forvente, at den enkelte forbruger skal sætte sig ind i det. Men i dag er det jo op til os selv som forbrugere, når vi går ind i et supermarked, at have den rigtige viden med, så vi kan træffe nogle ordentlige valg,« siger Susanne Hørup.Vi skal for eksempel ikke ubetinget gå efter at købe fødevarer uden emballage, for ofte er emballagen slet ikke overflødig, men tjener det formål at holde fødevaren frisk i længere tid. Så det, vi troede var et grønt valg, kan føre til et større fødevarespild, uden at vi har sparet væsentligt på miljøbelastningen.Adspurgt om eksempler på, hvor svært det kan være at vælge de rigtige produkter, nævner Susanne Hørup begrebet biologisk nedbrydeligt, der ikke automatisk grønstempler en vare, selvom man skulle tro det. Bioplastposer vil for eksempel næsten altid være et dårligere miljøvalg end andre plastposer.»Mange forbrugere går ud fra, at den hellige grav er vel forvaret, hvis der står »biodegradable« på pakken. Men rigtigt mange af de biologisk nedbrydelige varer i dag er komplekse blandingsprodukter. Det er svært at genbruge og genanvende materialer, når de er blandet, så vi går efter så ædle eller rene materialer som muligt« siger Susanne Hørup.Et hverdagseksempel på materialeblanding, som gør det svært at genanvende produktet, er mælkekartonerne. Hjemme i køkkenet foran genbrugsbeholderne kan man jo godt se, at hældetuden er lavet af plast, og selve kartonen i hovedsagen er lavet af pap. Men selv hvis man gider flå de to ting fra hinanden, er pappet belagt med en glat overflade af guderne-må-vide-hvad, så man ender med at smide hele balladen til restaffald og dermed i forbrændingen.Ikke nødvendigvis det ringeste valg i Danmark, hvor kalorierne i mælkekartonen så bliver lavet om til elektricitet og fjernvarme, men valget er allerede truffet ud fra den måde, kartonen er designet og produceret.»Det skal være mere enkelt for forbrugeren at træffe et valg. Hvis vi skal re-cycle, skal det tænkes ind i produkterne, når vi designer og producerer dem,« siger Susanne Hørup.faj@berlingskemedia.dk Fakta: Fem måder at komme i gang med »pre-cycling«Menstruationskopper Du sparer ikke kun mange penge på genbrugsløsningen, hvor du køber en ny silikonekop måske hvert 5-10.år. Du sparer også miljøet for mange kilo blandingsmaterialer, der ikke kan genbruges, når du pre-cycler bind og tamponer. Andre produkter til personlig pleje fås også i genbrugsløsninger, men det er f. eks. ikke entydigt en mere miljørigtig løsning at bruge stofbleer i stedet for engangsbleer, når det gælder energiforbrug.Postevand Flaskevand er 900 gange mere miljøbelastende end postevand, og for hver liter flaskevand kan du hælde seks liter ud i kloakken som spildt. Men du behøver ikke drikke lunkent vand af hanen for at spare eller pre-cycle emballage og transport til flaskevand. Du er stadig i plussiden på miljøregnskabet, hvis du bruger sodavandsmaskine eller installerer en vandhane, der giver både koldt og brusende vand.Engangsservice En tynd plastpose til madpakken og madresterne er ikke altid et dårligere miljøvalg end madkasser og opbevaringsbokse. Men engangsservice vil næsten altid være et dårligere miljøvalg end at bruge rigtige glas, tallerkner og rigtigt bestik.Kaffe på farten Ligesom flaskevand er blevet fast inventar i bybilledet, har flere af os vænnet os til at rende rundt med engangskaffekopper, fordi vi lige skal have et skud koffein på farten. Men prøv bare en gang imellem at sætte dig ned på cafeen og drikke kaffen af en kop, krus eller glas. Det er mere miljøvenligt.Og det skulle jo også være så sundt at holde pauser.Emballage Desværre er det ikke så enkelt, at al emballage er overflødig og skal undgås, hvis du vil pre-cycle. Agurker uden plastfutteral tørrer alt for hurtigt ud, og bananer solgt i løsvægt fører til kæmpe spild i butikkerne, fordi vi ikke vil have singlebananerne, men kun dem i klase. Den tynde plastpose om bananer betyder desuden, at de modner langsommere, så der også bliver mindre madspild.
»Pre-cycling« handler om at undgå behovet for genbrug ved på forhånd at fravælge emballage og andre overflødige materialer.
RESTAURERING På skiltet ved siden af gitterporten ind til det nye Københavns Museum er parterne i byggeriet listet op.Museet flytter fra Vestrebro i København til hjørnet af Stormgade og Vester Voldgade, hvor det, når det åbner i efteråret 2018, får turistmagneterne Nationalmuseet, Christiansborg, Københavns Rådhus, Glyptoteket og Tivoli som nære naboer.Under hovedentreprenør står Skou Gruppen, som fik entreprisen i hus foran fire andre bydende entreprenører.Og direktør i entreprenørvirksomheden, Martin Skou Heidemann, betegner det som en vigtig opgave.- Det er en rigtig god reference for os. Det er en spændende bygning og en god og kompleks entreprise, siger han.Ordene falder i forlængelse af en rundvisning med blandt andre Københavns kultur-og fritidsborgmester, Carl Christian Ebbesen (DF), op til afleveringen af lokalerne.En aflevering, der efter planen skulle have fundet sted i april 2017, men som har trukket ud som følge af udfordringer og overraskelser i restaurerings-og renoveringsarbejdet af den fredede bygning.Udfordringer og overraskelserSom Licitationen -Byggeriets Dagblad tidligere har beskrevet dækker en af overraskelserne og udfordringerne selve funderingen under Stormgade 18, hvor museet flytter ind.Området har tidligere været under vand, og frem for at hvile på egetræspæle som nabobygningerne, hviler bygningen på et gittersystem i beton, som det er vurderet, at man ikke skal røre ved.Det har umuliggjort ønsket om at trække rør igennem, som man derfor har måttet skjules på andre måder.En anden udfordring har været at sikre tilgængeligheden.Der er givet tilladelse til at bygge en handicapindgang samt at indsætte en elevator i den fredede bygning, og sidstnævnte har ikke været så ligetil. Her har virksomheden haft murere, der har støbt betonen på stedet og langsomt arbejdet sig op gennem skakten.- Der var ikke andre muligheder.Det var en sjov udfordring for os rent byggeteknisk, fortæller Martin Skou Heidemann og understreger, at han håber, at mange kommer til at bruge den.Dertil har entreprenørfirmaet skullet passe godt på de oprindelige væg-og loftmalerier, som optræder over hele bygningen, under renoveringen, hvor entreprenøren har stået for at hive kontor-skillevægge ned, så de gamle lokaler igen fremstår store og åbne.De gamle gulve har været oppe, inden de er lagt på ny, så entreprenøren har kunnet trække kilometervis af ledninger og gøre plads til de nye installationer.- Vi har godt nok trukket mange ledninger, siger Martin Skou Heidemann uden at kunne sætte et nærmere kilometerantal på.Få steder er der lagt nye gulve, hvor de gamle var for slidte, men mest af alt har det handlet om at bibeholde fortiden i en moderne udgave -herunder er de gamle døre og karme samt vinduer bibeholdt, og de gamle vægfarver skal tilbage til de oprindelige.Et arbejde, som ligger uden for hovedentreprisen, og et arbejde, som for alvor tager fart med afleveringen af lokalerne og sideløbende med, at museet flytter ind.- Der er en gammel bygning, som nu er blevet topmoderne, siger Martin Skou Heidemann, der erkender, at udfordringerne med blandt andet funderingen har medvirket, at der har måttet tilføjes en ekstra bevilling til bygningsrestaureringen, som oprindeligt var en entreprise i omegnen af 50 mio. kroner inklusiv arbejder på adressen Stormgade 20.Han påpeger, at man har været enige om, at funderingsoverraskelsen ikke var noget, man kunne forudsige, og han fremhæver, at der fra starten har været prioriteret en lang fase til indretning af museet, hvorfor der ikke har været panik på som følge af den forsinkede aflevering.To adresser i fokusNår det gælder arbejderne på Stormgade 20, så omfatter de blandt andet en helt ny etage, som er bygget på den gamle tagkonstruktion rundt om et bevaringsværdigt tårn, der er blevet en del af etagen.Etagen har stålskellet og er beklædt med sorte zinkplader, der står i kontrast til de gamle røde mursten.Det har ligeledes været en udfordrende opgave, da man ikke har haft så meget plads at brede sig på.- Det er et meget snævert sted at bygge. Vi er glade for, at det er blevet så vellykket, siger Martin Skou Heidemann.Lokalerne skal bruges til kontor og vil også huse arrangementer og foredrag.Desuden bliver der på adressen plads til museumsbutik og arkæologisk værksted.Nye opgaver i gangMartin Skou Heidemann oplyser, at de i gennemsnit har haft omkring 50 mand på renoveringsopgaven og understreger, at det meste af arbejdet er sket i egenproduktion.Mange af medarbejderne flyttes nu som følge af afleveringen ud på Kildevældsskolen, hvor Skou Gruppen er i fuldt sving med en entreprise til 99 mio. kroner -en af de største entrepriser i virksomhedens historie.Det er en rigtig god reference for os.Det er en spændende bygning og en god og kompleks entreprise Martin Skou Heidemann, direktør i Skou Gruppen .De prækvalificeredeSom Licitationen -Byggeriets Dagblad tidligere har beskrevet var følgende fire foruden Skou Gruppen prækvalificeret og bød på ombygnings-og restaureringsarbejderne på Stormgade 18 og 20: ? Jakon A/ S ? Juul &amp; Nielsen A/ S ? Adserballe &amp; Knudsen A/ S ? Einar Kornerup A/ S .Københavns MuseumMuseet havde til huse på loftet af Københavns Rådhus indtil det i 1950' erne flyttede til Det Kongelige Kjøbenhavnske Skydeselskabs tidligere bygninger på Vesterbro. Nu flytter det til Stormgade 18, hvor det slår dørene op i efteråret 2018.Stormgade 18 blev opført i 1893-94 og har tidligere huset Overformynderiet, Københavns Børneværn og kontorer for skiftende kommunale funktioner, og er nu blevet renoveret og restaureret af Skou Gruppen.Med flytningen samt en fornyelse af udstillings-og arrangementprofilen forventer man fra museets side at øge antallet af årlige gæster fra 60.000 til 150.000.Museet ejes og drives af Københavns Kommune.Kilde: cphmuseum. kk.dk.
Skou Gruppen har stået i spidsen for at gøre lokalerne til Københavns Museum klar - en vigtig opgave at få i ordrebogen, fortæller direktør.
Hovedstadens historie har været pakket ned i flyttekasser i snart to år, men snart bliver den løftet op af de mørke gemmer og ind i højloftede sale. Det sker, når Københavns Museum i dag overtager nøglerne til sit nye hjem, den markante hjørneejendom i Stormgade 18, som blev bygget i 1893-94 for at huse Overformynderiet.Den fredede bygning står efter en lang og besværlig renovering nu klar til et nyt liv som moderne museumsbygning. Der er indlagt elektricitet i runde luger i de gamle plankegulve, og en elevatorskakt er forsigtigt blevet muret op inde i bygningens kerne for at leve op til nutidens standarder for handikapfaciliteter, får vi at se på en rundvisning dagen før overdragelsen.Tilbage står kun en nænsom restaurering af de mange væg-og loftsmalerier, der optræder overalt i den historiske bygning. Dét arbejde skal varetages af specialister og kommer til at foregå, sideløbende med at museet pakker ud.København Museum lukkede på Vesterbrogade i 2015 for at flytte til en mere central beliggenhed, så det bliver et naturligt stop for internationale turister, der i forvejen skal i Tivoli, på Glyptoteket eller Nationalmuseet, som der er kig til fra Stormgade.Med den ny adresse og en moderne udstillingsprofil satser museet på at øge antallet af besøgende fra 60.000 til hele 150.000 årlige besøgende. De 2.000 kvadratmeter i Stormgade skal lokke besøgende til med både permanente udstillinger om hovedstadens historie, særudstillinger, museumsbutik, café og et arkæologisk værksted, hvor de besøgende selv kan være med til at børste fund fri for jord og skidt og være med til at vaske skeletfund rene.Men museumschef Louise Jacobsen indleder selv med at fortælle, hvad der ikke bliver plads til: den populære miniaturemodel af det gamle København, som generationer samledes om, da museet lå på Vesterbrogade.»Den spørger folk meget efter. Men modelbyen kommer altså ikke, for der er ikke plads. Men vi har lyttet, og også derfor kommer der en ny interaktiv bymodel med 3D-skanninger af ikoniske bygninger, så man nærmest bevæger sig inde i bygningen«. Helt konkret er der tale om et lokale med et nutidigt københavnerkort indlejret i gulvet og omgivet af en 360-graders projektion, så museumsgæsterne kan opleve en rejse gennem byens historie. Via nøgler kan man aktivere geografiske steder i byen, så der zoomes ind, og man får nye perspektiver på kendte pladser og bygninger.Men det er blot ét element. Stueetagen er dedikeret til særudstillinger, på førstesalen starter den kronologisk fortalte historie om København, der tager sin begyndelse 15.000 år før vor tidsregning under temaet ' Fødsel og genfødsel' og bevæger op i tiden og fortæller om ' Byen bag voldene' op til 1850. Hvis man tager trappen op til anden sal, får man kapitlet om ' Den moderne by' indtil 1945 og til slut ' Den gode by', der rækker frem til 2050.Udstillingen er designet ud fra et såkaldt kronotopisk design (en sammentrækning af ' kronologisk' og ' topografisk'), og det er feedback fra tidligere museumsgæster, der ligger til grund for det valg. De har nemlig efterspurgt nemt forståelige kronologiske forløb, og det har museet i sin ny version imødekommet og parret med det stedslige. Derfor vil man, når museet åbner for offentligheden i 2018, for eksempel kunne opleve en udstilling om, hvordan elektrificeringen af København skred frem med udgangspunkt i et konkret sted, Rådhuspladsen.»Tanken med de kronotopiske udstillinger er, at de skal være lette at afkode og samtidig give de besøgende mulighed for bagefter at gå ud i byen og se nærmere på den bid af historien, de netop er blevet præsenteret for på museet«, siger Louise Jacobsen fra Københavns Museum.Hun medgiver, at kronologi er et umoderne udstillingsprincip, men forklarer, at når eksempelvis skoleklasser fra Jylland kun afsætter en times tid til et besøg, skal det være nemt at gå til, og formidlingen skal være effektiv. Og her virker kronologi altså bare godt. For samtidig at holde udstillingen spændstig og moderne parres hvad-skete-der-så-grebet med temaer og københavnske landemærker.Hvor den gamle bygning på Vesterbro var nedslidt og kringlet at finde rundt i, er Stormgade-bygningen gennemrenoveret og har kun ét trapperum og seks fløje, så museet er nemt at overskue. Her er cirka lige så meget plads, som museet har haft på Vesterbrogade, men lokalerne er store, så der for eksempel er plads til at udstille en 13 meter lang skude under hvælvingerne, hvor der er omkring 6 meter fra gulv til loft.Endnu er der byggestøv på de grønne københavnerbænke i gården foran museet.Men når det ny Københavns Museum åbner i sensommeren næste år, vil her være en lille grøn oase i form af en byhave anlagt i samarbejde med lokale børnehaver.Den kommer til at at bestå af planter, der er spiret af frøsorter magen til dem, man har fundet i gammelt lort i latriner, der er dukket op rundt om i København under de seneste års metrogravearbejde.Gammelt lort får nyt liv, bogstaveligt talt, og byder velkommen til et nyt kapitel af Københavns museumshistorie.birgitte.kjaer@pol.dk Vi har lyttet, og også derfor kommer der en ny interaktiv bymodel med 3D-skanninger af ikoniske bygninger.Fakta: INDFLYTNING Københavns MuseumGrundlagt i 1901 og havde først til huse på loftet på Københavns Rådhus. I 1956 flyttede museet til Vesterbrogade i bygninger, der tidligere tilhørte Det Kongelige Kjøbenhavnske Skydeselskab og Danske Broderskab.Lukkede i 2015 på Vesterbrogade og genåbner i sensommeren 2018 på hjørnet af Stormgade og Vester Voldgade.Ejes og drives af Københavns Kommune, der i 2015 afsatte 53 mio. kr. til flytningen.Derudover har museet modtaget 20 mio. kr. fra fonde til at udvikle udstillinger.Museet holder åbent hus 28. september kl. 15-18 og kan også besøges på Kulturnatten.WWW cphmuseum. kk.dk.
Museum Københavns Museum overtager i dag nye gamle lokaler i Stormgade 18. Her vil besøgende om et års tid kunne træde ind og opleve ' kronotopiske' udstillinger og få lov til at vaske skeletter.
Hvor bor du? »Jeg bor i Nordvest og kan godt lide den brogede skare af mennesker, som bor der«. Hvilke mennesker fascinerer dig i byen? »Det gør gamle mennesker. De opfører sig, som om de har et wildcard til livet.Enten er de vildt søde, eller også er de eddikesure.Men jeg synes, at det er ret fedt, at de ikke er slave af alle de her materialistiske ting, som vi andre hele tiden halser efter. De er bare sig selv, og jeg kan godt lide tanken om, at når jeg bliver gammel, så kan jeg bare gå rundt uden bukser på, hvis det er det, jeg har lyst til.Gamle mennesker ser jo generelt bare virkelig sprøde ud«. Hvor går du hen og hører musik? »Det er ikke så tit, at jeg går på klubber, medmindre jeg selv skal spille. Det er nok en arbejdsskade, men ironisk nok synes jeg altid, at musikken er alt for høj.Men hvis jeg skal høre en god koncert, tager jeg ofte på Vega. De booker nogle ret fede ting«. Hvor får man den bedste kaffe? »Jeg synes ofte, at kaffen i København smager rimelig ens i forhold til, hvor meget folk går op i deres bønner. Kvaliteten er generelt vildt høj. Men hvis jeg skal vælge et sted, jeg kommer meget, er det nok Fovl, som ligger i Nordvest. De laver en virkelig god iskaffe, og det kan jeg drikke året rundt«. Har du et stamsted? »Bakken i Kødbyen har altid været et sted, hvor jeg har mødtes med alle mine venner. Det er lidt min ' Sam's Bar', da jeg er kommet der, siden jeg var helt ung.Det er en rigtig københavnerklub, hvor man kan gøre lige, hvad man har lyst til.Jeg har flere gange taget store dj's som RL Grime og Ryan Hemsworth med derhen.De synes også, at det var en mega fed klub, fordi man kan få lov til at spille svedig 90' er-R&amp;B hele natten, hvis det er det, man har lyst til«. Hvor i byen synes du, der dufter bedst? »I Frederiksberg Have. Der dufter meget af planteliv«. Hvilken årstid synes du bedst om i byen? »Jeg tror ikke, at jeg kender nogen, som ikke elsker sommeren i København. Vi har otte måneder, som er ren lort, men så snart solen begynder at titte frem i maj, så går København helt amok. Folk finder deres Speedos og lydanlæg frem og kan slet ikke finde ud af at tage hjem fra byen, fordi det er så lyst. Det er, som om alle har fået solstik på samme tid.Folk bliver helt skøre og er fulde konstant.Der er noget helt særligt over at cykle hjem fra byen en sommermorgen, hvor solen er ved at stå op«. Hvad ville du vise udenlandske gæster? »Jeg ville leje nogle cykler og køre rundt.Ned til Søerne eller ud på Christiania, hvor man kan finde et hyggeligt sted med noget vand«. Hvor ville du tage din date med hen? »Jeg ville nok tage på restaurant Bento, der ligger på Vesterbro. Det er et lille japansk familieforetagende, hvor der er en utrolig hyggelig og intim stemning.Hvis det er en kedelig date, så er der altid noget at snakke om, når man får den her tallerken, der er fyldt med japanske retter, som man ikke ved, hvad er«. Hvad er det værste sted i København? »Ørestad er nok mit hadested. Jeg synes, det føles, som om man forsøger at holde mennesker som kvæg ved den måde, man har bygget lejlighederne på. Det er kun halvdelen af de store lejlighedskomplekser, der er beboede. Resten er parkeringspladser og opbevaringsrum til alle de ting, som folk ikke har plads til i deres lejligheder, der er alt for små. Det er så ucharmerende«. Hvor synes du, byen er mest uhyggelig? »Generelt føler jeg mig meget sikker i København, og det tror jeg også afspejler sig i den måde, jeg færdes i byen på. Når man står foran løverne, må man heller ikke lugte af frygt - det siger de i hvert fald i ' Planet Earth'«. Hvor i byen lugter der dårligst? »Det gør der på Strøget, når folk har pisset og brækket sig overalt, og der ligger gamle chinaboxe på gaden«. Hvad kan gøre dig rigtig vred, når du befinder dig i København? »Når folk sviner på gaden og smider pizzabakker i Søerne. Der er altid en skraldespand inden for 50 meter. Det er dovent og forkælet, når folk ikke kan finde ud af at bruge dem«. Hvornår kan du blive allermest irriteret på København? »Jeg synes, det skaber ret meget uro, at der hele tiden bliver bygget om i byen.Der er aldrig nogen bydele, som får lov til at stå færdige og være sig selv«. Hvad synes, du København mangler? »Det var en ret fed idé at lave Åboulevard om til en å. Vi kunne godt bruge endnu en flot cykelsti, hvor der var en masse food trucks og grønne arealer«.alexander.jonassen@pol.dk 
Den Distortion-aktuelle dj og producer Eloq elsker, når københavnerne får solstik om sommeren og drikker sig fulde hele tiden. Han er mindre glad for Ørestad.
VW snobber opad Ny Arteon kigger efter Audi og BMWVolkswagen vil så gerne være lidt finere og har således store forhåbninger til den nye firedørs coupé, kaldet Arteon, som nok baserer sig på Passat, men adskiller sig på design og teknologi.Konkurrenterne er bl. a. Audi A5 Sportback, BMW 4-serie Gran Coupé og Mercedes CLS.VW har også brug for at tjene flere penge på sine modeller for at kunne finansiere et omfattende skifte til elektrisk og selvkørende biler, selv om Arteon er billigere end sine konkurrenter.Den er nu prissat herhjemme og starter ved 559.995 kr. (beskatningspris: 459.995 kr.) for en 190 hk 2,0 TSI Elegance, og dieselversionerne starter ved 579.995 kr. (beskatningspris: 479.995 kr.) for en 150 hk 2,0 TDI Elegance. Til dem, der søger flere kræfter, toppes modelprogrammet med en 2,0 TSI R-Line 4MOTION til 715.995 kr. (beskatningspris: 615.995 kr.), der med sine 280 hk når 100 km/ t. på 5,6 sek. og en topfart på 250 km/ t. Topmodellen blandt dieselmodellerne er 2,0 TDI R-Line 4MOTION til 725.995 kr.(beskatningspris: 625.995 kr.), der leverer 240 hk/ 500 Nm og klarer 0-100 km/ t. på 6,5 sek. Merprisen for R-Line i forhold til Elegance er 30.000 kr. for alle versioner af Arteon.Flere nye teknologier adskiller Arteon fra Passat: Den automatiske distanceregulering (ACC) aflæser nu f. eks. hastighedsbegrænsninger på den aktuelle strækning og tilpasser hastigheden til disse. Det nye dynamiske kurvelys kan, bl. a. på grundlag af gps-data fra bilens navigationssystem, forudse sving og kurver og oplyser vejen, endnu inden føreren reelt er styret ind i svinget.Bruger klassisk kneb Toyota vil tilføre prestigePlacer et skilt med påtrykt "Prestige" bag på en Toyota Auris, og giv den så lidt mere udstyr.Det er filosofien hos Toyota Danmark i forbindelse med en ny kampagnemodel.Selv om de færreste nok finder en Auris dediceret prestigefyldt, skal man ikke kimse ad udstyrspakken, der omfatter bl. a.sortlakeret tag som kontrast til bilens øvrige lakering, 17-tommer alufælge, LED-forlygter, sportssæder med Alcantara og stof, klimaanlæg, 7" multimedie touch skærm med bakkamera samt nøglefri betjening.Den sorte finish fra taget går desuden igen på spejle, hajantenne og hækspoiler.Den nye Auris Prestige kan fås fra 265.990 kr. og er allerede trillet ud til Toyota-forhandlere over hele landet.Ferrari fylder 70 Smukke biler rundt i landetFerrari fylder 70 i år. Danmarks officielle forhandler, Formula Automobile, har således arrangeret "Rally Danimarca" for kunder og ejere af Ferrari-biler i Danmark. Aalborg - Vejle - København Rally Danimarca starter lørdag fra Hotel Hvide Hus i Aalborg. Her vil man kunne opleve over 50 Ferrari, når de kl. 10.00 påbegynder deres tur sydpå gennem landet. De mange smukke biler kører gennem Rebild Bakker, forbi Mariager Fjord for at komme på besøg i My Garage i Vejle kl. ca. 12.45.Efter besøget i Vejle, hvor kortegen er vokset til ca. 60 Ferrari-biler, krydses Fyn med et "pitstop" ved Nyborg. Dagens sidste "pitstop" inden ankomst til København er ved Karlslunde.Kl. ca. 17.30-18.00 vil de nu op mod 70 Ferrarier ankomme til Øksnehallen i København, hvor bilerne kan opleves af Ferrari-fans i alle aldre.Stoppesteder og fotomuligheder på turen: Ankomst: 08.30, afgang: 10.00: Hotel Comwell Hvide Hus: Vesterbro 2, 9000 Aalborg.Ankomst: 11.45, afgang: 12.00: Pitstop Skanderborg: Ørstedsvej 6, 6660 Skanderborg.Ankomst: 12.45, afgang: 14.15: My Garage Vejle: Wittrupvej 1, 7120 Vejle Ø.Ankomst: 15.45, afgang: 16.00: Pitstop Nyborg: Hjejlevej 107, 5800 Nyborg.Ankomst: 17.00, afgang: 17.15: Pitstop Karlslunde: Køge Bugt Motorvejen 295A, 2690 Karlslunde.Ankomst: 17.45-19.30: Udstilling ved Øksnehallen: Halmtorvet 11, 1700 København V.Kina-Volvo på vej S90 rykker væk fra SverigeGlobaliseringen har for alvor holdt sit indtog hos Volvo. Det betyder, at produktionen af S90 flytter til Kina, hvorfra den så eksporteres til Europa.I den forbindelse har fabrikken valgt at benytte sig af togtransport til Europa, faktisk via den gamle silkevej. De S90' er, bygget på Volvos fabrik i Daqing, Kina, er således ankommet til et distributionscenter i Zeebrugge.Bilerne bliver kørt til Belgien via en for nylig indviet jernbanerute mellem Kina og Europa.Togtransport af biler tager væsentlig kortere tid, faktisk kun en tredjedel af den tid, det tager at sejle dem. Det betyder, at kunderne får deres bil hurtigere.Ud over kortere ventetid for kunderne er togtransport også bedre for miljøet, idet CO2-udledningen pr. ton/ km for samme distance er en tredjedel mindre ved togtransport end ved transport ad søvejen.biler@jp.dk UGENS CITAT Vi er vant til, at alt i samfundet bliver mere og mere effektivt.I takt med at vi køber mere og mere på nettet, har vi vænnet os til kortere leveringstider.Michael Svendsen, pressechef, Business Danmark.Fakta: UGENS TAL50 Ferrarier eller mere vil deltage i kortegen af superbiler for at fejre 70-året for mærket.

Hans Engell har imponeret hele landet ved sin vedholdenhed og sit engagement i det slankeprojekt, han kastede sig ud i uden redningsbælte i januar. Han har med sund kost, træning og en kæmpe livsstilsomlægning smidt 15 kilo. Men målet er 20 inden sommer, og nu begynder det at svide, afslører han.- Det er nærmest, som om kroppen kæmper mod yderligere vægttab. Det flytter sig ikke længere i kilo, kun i gram. Jeg har sat 20. juni som deadline. Så starter sommeren for alvor, ferien er for døren - og stranden venter. 20. juni skal jeg være nede på 107 kilo - så er målet med minus 20 kilo inden sommeren nået. Og hvis ikke? Så bliver jeg ærgerlig - men så må turen jo bare fortsætte sommeren igennem. Det er jo ikke en slankekur, jeg er på, men en omlægning af livsstil - og den er ikke midlertidig, siger han til Ekstra Bladet.Selv om verden ikke går under, hvis deadline ikke nås, er der sat hårdt ind mod de sidste fem genstridige kilo. Snydemåltider og lidt for meget vin på ferien går ikke længere, så nu er det alvor.- Mad-kontoen har fået med tættekam. Og så tæsker jeg løs på romaskinen.FOR AT FÅ endnu mere gang i forbrændingen og for ikke at tabe muskelmasse i stedet for fedt, er Engell begyndt til styrketræning. Første gang var i denne uge, og det blev ikke sidste gang.- Jeg har gennem årene lavet styrketræning i forskellige fitness-klubber - et antal måneder ad gangen og med personlig træner. Det har været o. k., men ikke langtidsholdbart. Og så bliver jeg træt af maskinerne - jeg synes, man bevæger sig for stift og statisk. Jeg kan bedre lide styrketræning uden maskiner med vægte og andet, du selv bevæger - ikke bare stænger, du hiver i, siger den tidligere politiker.OG FOR AT KOMME godt i gang, havde Engells slankecoach Kira sendt ham til et fitnesscenter på Vesterbro, hvor den personlige træner Jacob Beerman tog godt imod. Det var en succes.- Jeg var meget glad for timen med Jacob - han er topklasse. Både Pernille (Engells hustru, red.) og jeg skal have et antal timer med ham i den kommende tid. Han er dygtig, og han har fat i det vigtige: Hvad skal formålet med træningen være? Jeg satser meget på, han kan give mig nogle værktøjer og øvelser, så jeg selv kan træne med vægte og andet hjemme. Superfedt! ALT I ALT ER der sat hårdt ind, så de sidste fem kilo bliver slået, hevet og presset af.- Jeg synes kombinationen af roning, boksning og styrketræning er perfekt - suppleret med, at jeg cykler meget. Det giver de rigtige udfordringer og bidrager både til vægttab og til ny energi - til at jeg simpelthen føler mig i form. Og så er det gode ved den form for træning, at jeg mere eller mindre konstant er inde i en god rytme - det betyder meget, at rytmen i en livsstil er i orden. Jeg spiser sund mad, drikker masser af vand, får lavet noget god træning - og jeg sover som en sten.Det er nærmest, som om kroppen kæmper mod y derligere vægttab. Det flytter s ig ikke længere i kilo, kun i gram Mad-kontoen har fået med tættekam. Og så tæsker jeg løs på romaskinen.Fakta: Engell på skrumpSt yrke til HansSå er jeg tilbage med en ny udfordring til Hans! Han er blevet 15 kilo lettere, sover bedre, har mere energi og er uden tvivl blevet mere fleksibel kropsligt. Jeg ville gerne vise ham, hvor meget man kan, når ens krop er i balance, og hvordan kroppen pludselig leger med uden de store forhindringer. Han skal for alvor mærke via træning, hvor meget han har flyttet sig. Derfor sendte jeg ham til en af Danmarks bedste styrkeløftere, Jacob Beermann.Jacob er på landsholdet i styrkeløft og har også givet mig undervisning i styrkeløft og teknik.Jeg foretrækker nemlig at lære fra de bedste! Jeg kunne godt selv have undervist Hans, men jeg synes, at han skal have gavn af at prøve nye oplevelser med andre end mig. Jacob er superpædagogisk og tålmodig og kan gøre træning meget interessant selv for en mand som Hans, der aldrig har haft interesse i at dykke ned i den genre.Jeg håber, at det kan få skubbet Hans i gang med at træne  måske bare derhjemme  da jeg ved, at han har nogle vægte, der til tider, men alt for sjældent-, bliver rørt. Nu skal han mærke, hvor effektivt den form for træning kan være, hvis man går all in. Kroppen er nemlig skabt til at bevæge sig, men desværre er det for mange svært at få prioriteret i en travl hverdag. Også Hans. Mit motto er jo efterhånden, at hvis Hans kan, kan alle.Jacobs tre gode råd, hvis du styrketrænerJacob Beerman, der er mange gange dansk mester i styrkeløft og medaljetager ved både EM og VM i squat og dødløft, introducerede Hans Engell til styrketræning for at booste hans form og vægttab. Han understreger de mange fordele ved styrketræning. Mænd i Hans' alder kan træne sig til større muskelmasse, mere styrke, mindre fedt, lavere blodtryk, stærkere knogler, velfungerende led, bedre koordination, lavere risiko for livsstilssygdomme - for blot at nævne nogle.Der er altså rigtig mange gode grunde til at komme i gang, hvis du ikke allerede træner. Og du behøver ikke at drøne ned i fitnesscentret, du kan lave et par gode øvelser hjemme på stuegulvet.Det er nok til at styrke din krop betragteligt, hvis du er vant til slet ikke at lave noget.Tre gode øvelser, du kan lave derhjemme.1 Armstræk - styrker bryst og bagside af armen (triceps).2 Put bøger eller noget andet tungt i en pose og lav rows - det styrker din ryg og forsiden af armen.3 Lunges - styrker ben og balder.De tre øvelser dækker muskler i det meste af kroppen og træner både forsiden og bagsiden af kroppen og ben og balder.Du kan finde videoer med mange flere øvelser på Jacob Beermans hjemmeside maxer.dk.
Kampen mod de sidste kilo er gået ind - de fem sidste er altid de sværeste, må Engell sande.
Man skal se sig godt for, inden man bestiller en håndværker til at lave el-arbejde i sin bolig - og sikre sig, at det er en autoriseret el-installatør, man har fået fat i. Flere og flere bliver anmeldt for el-fusk, og samtidig stiger antallet af brande som følge af dårligt udført el-arbejde.Det viser tal fra Sikkerhedsstyrelsen, som sidste år modtog 202 anmeldelser om overtrædelse af autorisationsloven - heraf blev de 112 videregivet til politiet. I 2014 var der 414 brande i boliger på grund af el, viser de seneste opgjorte tal fra Beredskabsstyrelsen.Derfor lancerer Sikkerhedsstyrelsen nu en kampagne, der skal skabe opmærksomhed om problemet.»Vi får desværre mange anmeldelser om virksomheder eller personer, der laver el uden autorisation. Og vi ser en stigende tendens til, at virksomheder annoncerer ulovligt med at tilbyde arbejde, som kræver en autorisation.Derfor vil vi klæde danskerne på, så de kan hyre håndværkere med de rette autorisationer. Vi vil også hjælpe dem med at få styr på, hvad de selv må lave,« siger direktør Lone Saaby, Sikkerhedsstyrelsen.Hun forklarer, at stigningen i annonceringen for uautoriseret el-arbejde bl. a. skal ses i sammenhæng med, at der er kommet flere tjenester på nettet, hvor man kan søge arbejdskraft, samt sider, hvor der tilbydes billig arbejdskraft, bl. a. dealsites.En af anmeldelserne til Sikkerhedsstyrelsen kommer fra Eva Eriksen, som bor i København.Hun skulle for et år siden skulle flytte fra sin andelslejlighed på Vesterbro og skulle derfor have lavet et elog vvs-tjek. Hun fandt et tilfældigt firma på nettet, og det fremgik tydeligt af hjemmesiden, at der var tale om et autoriseret firma, hvilket hun fik bekræftet i telefonen.Men hun blev mistænksom, da hun så, hvor overfladisk tjekket blev udført. Derfor undersøgte hun firmaet på Trustpilot og på Sikkerhedsstyrelsens hjemmeside, hvor hun kunne konstatere, at det ikke var autoriseret.»Det er utrygt med ulovligt el, når man bor i en gammel ejendom, så jeg ville gerne sørge for, at det var i orden, inden jeg skulle flytte,« siger Eva Eriksen, der blot skulle flytte til en anden lejlighed i samme ejendom.Gammelt bondehusI Hørsholm kæmper Louise Ollendorff og Jesper Nielsen med konsekvenserne af uautoriseret el-arbejde.De købte i 2014 et gammelt bondehus, men da de for et halvt år siden gik i gang med at renovere køkken og gang, viste det sig, at der var fyldt med ulovlige installationer, bl. a. gamle dåser og ledninger, der ikke var samlet rigtigt og tydeligvis var lavet af en ikke-autoriseret person.»Da loftet blev taget ned, fandt vi ud af, at der var alle mulige løse ender. Ledningerne stak ud af bokse uden forside - lige ud til de bærende bjælker. Hvis der nu kom nogle gnister, kunne man forestille sig, at det hurtigt ville begyndte at brænde,« siger Louise Ollendorff.Tre børn på første sal Parret har tre børn, som har værelser på første sal - også her er der udført uautoriseret el-arbejde.»Vi er bekymrede over, hvad der kan ske. Det skal bare laves, så vi kan sove trygt om natten,« siger hun.En el-installatør har vurderet, at det kommer til at koste 40.000-50.000 kr. at rette op på det ulovligt udførte el-arbejde i bondehuset. Hvem der kommer til at betale den regning, er endnu uafklaret.Ifølge Sikkerhedsstyrelsen viser undersøgelser, at mange danskere er i tvivl om, hvor meget el-arbejde de selv må lave i hjemmet - og hvordan de skal udføre det.Fordele og ulemperBrancheforeningen Tekniq og erhvervsminister Brian Mikkelsen (K) håber, at man kan komme de virksomheder til livs, som udfører el-arbejde uden autorisation.»Det er vigtigt at huske på, at grunden til, at der er autorisationer, er, at det her i værste fald kan tage livet af folk med elektrisk stød eller være årsag til boligbrande,« siger ministeren.I Forbrugerrådet Tænk peger miljø-og transportpolitisk rådgiver Vibeke Myrtue Jensen på, at deletjenester, dealsites, håndværkertilbudssider etc. er nye forretningsmodeller, som har både fordele og ulemper for forbrugerne.»Det er let at finde arbejdskraften, man kan nemmere sammenligne kvaliteten ud fra anmeldelser, og ofte kan man spare penge, men man skal være opmærksom på, om håndværkeren har en forsikring, er autoriseret og at der arbejdes efter faktura. Er det sort arbejde, er man dårligt stillet, hvis arbejdet ikke er i orden,« siger hun.morten.zahle@jp.dk Fakta: EL-ARBEJDE Det må du selv laveSikkerhedsstyrelsen har lavet 15 korte informationsvideoer, som viser, hvad virksomheder uden autorisation og forbrugere selv må lave af el-og vvs-arbejde.Her kan man f. eks. se, at man gerne må: skifte en eksisterende stikkontakt udskifte en afbryder i en eksisterende installation trække ledninger fra stikkontakter eller fra udtag til lamper montere lamper i eksisterende udtag tilslutte ovn, emhætte og komfur, hvis de har en stikprop, og det kan gøres uden brug af værktøj.Kilde: Sikkerhedsstyrelsen.dk.
Kampagne: Sikkerhedsstyrelsen advarer om flere brande pga. el-installationer. Mange uautoriserede håndværkere bliver politianmeldt.
Det går godt i København. Der er vækst, befolkningen vokser, og tidligere nedslidte kvarterer som Nørrebro og Vesterbro er blomstret. Men ifølge Venstres spidskandidat til efterårets kommunalvalg, Cecilia Lonning-Skovgaard, er der særligt ét område, hvor det kunne gå bedre. De seneste par år er børnefamilierne begyndt at flytte fra hovedstaden. Og det skyldes, at byen er blevet for dyr at bo i, mener hun.»Derfor vil det være en god idé at komme børnefamilierne i møde ved at gøre det billigere at være københavner og sænke kommuneskatten,« siger Cecilia Lonning-Skovgaard.Hun præsenterer nu et centralt punkt i det program, hun vil gå til kommunalvalg på i november.København skal have landets laveste kommuneskat, lyder Venstres forslag, der vil sænke skatteprocenten fra de nuværende 23,8 til 22,4. Det vil bringe København lige under Rudersdal Kommune, der har en skatteprocent på 22,5.»Vi er selvfølgelig optagede af, hvordan vi kan gøre det attraktivt både at flytte til København, men også blive boende. Der vil vi hellere se på positive tiltag frem for de forbud, som venstrefløjen har foreslået,« siger Cecilia Lonning-Skovgaard og henviser til Enhedslisten, der bl. a. har ønsket bopælspligt i alle nye boliger.Venstres forslag kommer som optakt til et kommunalvalg, hvor partiet står særligt svagt i København. Tilbage i 2001 stemte tæt ved hver femte københavner på Venstre, i 2013 var det hver niende.Partiet har lige nu seks ud af 55 pladser i Borgerrepræsentationen - de er færre end både Enhedslisten og Radikale Venstre og på størrelse med SF.Cecilia Lonning-Skovgaard er derfor blevet udpeget til at stå i spidsen for et projekt, der går ud på at genopbygge partiets position i hovedstaden frem mod 2025.»Ved det kommende valg går vi selvfølgelig efter at cementere vores plads som leder af den blå opposition - og også gerne skubbe de Radikale væk fra pladsen som det tredjestørste parti i kommunen,« fortæller hun.Drøm om borgerligt segmentBåde ved de seneste kommunalvalg og folketingsvalg har København tegnet sig rødgrønt.Men med de mange tilflyttere i områder som Ørestaden og Nordhavn øjner Venstre nu chancen for at få større opbakning fra et nyt borgerligt segment.»København er vigtig for Venstre. Men det er klart, at vi også skal have realistiske forventninger; Rom blev jo heller ikke bygget på én dag. Men hvis man kigger på befolkningssammensætningen og de forandringer, der sker i København i øjeblikket, tror jeg, vi har et ret stort potentiale i hovedstaden,« siger finansminister og næstformand Kristian Jensen.Han opfordrede i januar kommunerne til netop at sænke skatten, efter at flere af dem efterhånden er ved at have opbygget en stor kassebeholdning. Derfor kalder han det også et »glimrende« forslag, Venstre i København nu spiller på banen.Forslaget om at give københavnerne landets laveste boligskat vil ifølge partiets beregninger koste 1,5 mia. kr. Penge, de vil finde ved at effektivisere og skære på antallet af offentligt ansatte i kommunen. I dag er der ca. 40.000 ansatte i Københavns Kommune, men Venstre er klar til at sænke antallet med 3.000 på fire år.Derfor møder forslaget også hård modstand fra Socialdemokratiet og overborgmester Frank Jensen.»Det er lovligt flot med et pennestrøg at sige, at vi kan undvære 3.000 medarbejdere.3.000! Det svarer til, at Venstre vil fyre næsten alle vores ca. 3.200 lærere i de københavnske folkeskoler. Og det er jo ikke et lille indgreb - selv ikke i en stor kommune som København,« siger han.Langt de fleste ansatte vil dog kunne forlade kommunen ved naturlig afgang, mener Cecilia Lonning-Skovgaard, fordi ca. 6.000 ansatte hvert år enten skifter job, går på pension eller bliver sygemeldt. En del af disse stillinger skal så ikke genbesættes, hvis det står til Venstre.»Det vil være naturligt at se på, hvem der sidder i de mere administrative funktioner og så selvfølgelig se på den produktivitet, vi har på forskellige områder. En gennemsnitlig samtale varer 25 minutter på et jobcenter, men vores medarbejdere når i snit kun 2,2 samtaler om dagen. Der må være ting, der kan gøres smartere,« siger Cecilia Lonning-Skovgaard.Hun mener også, at man ved at se på Frederiksberg, der ser ud til at have en mere effektivt drevet kommune, vil kunne hente effektiviseringsgevinster på op mod to milliarder kroner.Er der noget konkret, du kan pege på og sige: Dér skal vi i København gøre som på Frederiksberg? »Nej, men jeg mener, vi skal gå ind og sammenligne område for område og se på, hvor de klarer sig bedre. Hvis de f. eks. kan klare byggesagsbehandlingen bedre, hurtigere og med færre ansatte, må vi kunne kigge på det,« siger hun.Nuværende effektiviseringerDe Konservatives spidskandidat, Jakob Næsager, er meget enig i Venstres forslag. Men det undrer ham, at de ikke også melder sig klar til at sænke den kommunale boligskat, grundskylden, og fjerne dækningsafgiften for erhvervsejendomme.Ifølge Næsager tvinger de både borgere og virksomheder til at flytte fra byen.Cecilia Lonning-Skovgaard går dog i første omgang efter at sænke kommuneskatten, fordi det i hendes optik kan være »mere spiseligt« for Socialdemokratiet.Men Frank Jensen kalder Venstres plan ufi-nansieret og påpeger, at kommunen allerede nu effektiviserer for 300 mio. kr. årligt for at følge med befolkningsfremgangen.»Der, hvor vandene skiller os socialdemokrater fra de borgerlige, er, at de bevidstløst vil give skattelettelser, mens jeg vil give velfærd,« siger han.monu@berlingske.dk Vi skal gå ind og sammenligne område for område og se på, hvor de klarer sig bedre.Cecilia Lonning-Skovgaard (V), om Frederiksberg Kommune.
Venstres spidskandidat går til valg på et forslag om at gøre københavnernes kommuneskat til landets laveste. Et »centralt punkt« for partiet, der øjner en chance for at genvinde tabt terræn i hovedstaden.
Det startede allerede i konfirmationsalderen.Tina Nielsen begyndte at købe chips i smug og spise dem i al hemmelighed. Efterfulgt af en fortærende følelse af skam og selvhad.Samtidig meldte ønsket om at tabe sig i hendes bevidsthed. Følelsen af at suge maven ind på konfirmationsbilledet sidder stadig indprentet i hendes krop.Dengang var Tina Nielsen ikke overvægtig, men hun var sikker på, at hvis blot hun kunne smide et par kilo, ville hun blive lykkelig. Det er en følelse, der har fulgt hende lige siden.44-årige Tina Nielsen ved nu, at hun lider af tvangsoverspisning. Eller binge eating disorder (BED), som spiseforstyrrelsen hedder i kliniske termer. Hun har skiftevis været på strenge slankekure og haft perioder med voldsom tvangsoverspisning.Tabt 10 kilo og taget 15 kilo på. Hun slog sig selv i hovedet med sin manglende viljestyrke, mens ordene ' dum, fed og grim' blev et altoverskyggende mantra i hendes liv. Når selvværdet var kørt i sænk, druknede hun sine følelser med mad.Men »det foregik bag nedrullede gardiner«, fortæller Tina Nielsen. Ringede det på døren, mens hun var i gang med at overspise, skyndte hun sig at pakke poserne med chips, dip og træstammer væk.Hun var sikker på, at hun var den eneste, der kæmpede med den skamfulde overspisning. Og at hendes venner og familie ville se skævt til hende, hvis de kendte til hendes problemer.Idecember 2016 afsluttede Tina Nielsen et 25-ugers behandlingsforløb for BED-- patienter på Psykoterapeutisk Center Stolpegård. Og det har ændret hendes liv radikalt. Hun er gået fra at have omkring 25 tvangsoverspisninger om måneden til i dag ingen.»Jeg har endelig sluppet mit evige fokus på slankekure og fokuserer i stedet på at tackle de følelser, jeg har forsøgt at spise mig fra. Det er til mere skade end gavn at starte et vægttabsforløb for mig, for det trigger min spiseforstyrrelse«, fortæller Tina Nielsen.Den sidste patient i behandling Ligesom Tina Nielsen er 9 af 10 patienter, der har gennemført behandlingen på Stolpegård, sluppet af med de jævnlige tvangsoverspisninger.Men i dag må de omkring 40.000-50.000 BED-patienter, der anslås at være i Danmark, lede forgæves efter behandling.Fra 2013 til 2016 har Stolpegård og Landsforeningen Mod Spiseforstyrrelser og Selvskade ellers udviklet effektive behandlingstilbud mod tvangsoverspisning.Behandlingen blev finansieret af satspuljemidler, men projekterne er ikke blevet fornyet, og behandlingen er ikke efterfølgende blevet implementeret i den regionale psykiatri.Siden 15. januar 2016 har det ikke været muligt for tvangsoverspisere at blive henvist til specialiserede behandlingstilbud, selv om BED er en anerkendt psykiatrisk lidelse på linje med anoreksi og bulimi.Tina Nielsen var en af de sidste patienter, der nåede at komme i behandling på Stolpegård. Og det ærgrer hende, at andre ikke kan få gavn af den samme behandling.»Det er noget af det bedste, jeg nogensinde har gjort. For første gang har jeg forstået, at mit værd ikke afhænger af, hvilket tal der står på vægten«, siger hun.Tvangsoverspisning var ikke et ord, Tina Nielsen kendte, da hun tog kontakt til sin læge i foråret 2015.Hun havde allerede været igennem utallige læger med ønsket om at tabe sig, men først da hun blev henvist til Sundhedshuset på Vesterbro, dukkede ordet ' spiseforstyrrelse' op. Tina Nielsen slog det først hen med et grin.»Jeg ligner jo ikke en, der har bulimi eller anoreksi«, fortæller Tina Nielsen.Sluppet fri fra madfængsletAlligevel blev hun henvist til Landsforeningen Mod Spiseforstyrrelser og Selvskade.Og straks kunne hun genkende alle symptomerne på tvangsoverspisning.»På den ene side blev jeg utrolig ked af at opdage, at jeg var syg. Men på den anden side var det en kæmpe lettelse at finde ud af, at der var en god grund til, at jeg ikke kunne tabe mig. Det var ikke, fordi jeg ikke havde nogen rygrad eller var et dårligt menneske«. På Stolpegård modtog Tina Nielsen gruppeterapi med andre BED-patienter.For første gang kunne hun genkende sine tanker og adfærdsmønstre i andre. Og for første gang fik hun de rette redskaber til at stabilisere sin vægt.»Det er en kæmpe sejr for mig. Jeg har aldrig vejet mere, end jeg gør i dag, men for første gang i mit liv er min vægt stabil.Det er ikke, fordi jeg synes, at mine deller ligefrem klæder mig. Men jeg har accepteret, at min lykke ikke er afhængig af min vægt«, siger hun.I dag kan hun godt have chips og slik i køkkenskabene. Hun ved, at hun ikke må lave restriktive spiseregler for sig selv, hvis sygdommen skal holdes i skak. På den måde kan hun slippe tanken om, at hun skal skynde sig at spise det hele, rydde op, så hun kan komme i gang med slankekuren næste dag.Før var alle hendes tanker koncentreret om mad. Hvad hun skulle spise, i hvilke mængder, hvor hun skulle købe det, hvor hun skulle spise det, hvordan det skulle tilberedes, hvad hun skulle se i fjernsynet, mens hun spiste det, og hvad hun for alt i verden ikke måtte spise.»Endelig er jeg undsluppet mit madfængsel.Det er en ubeskrivelig lettelse«.anna.bolling-ladegaard@pol.dk 
SPISEFORSTYRRELSER Tina Nielsen var en af de sidste patienter, der blev behandlet for tvangsoverspisning. Idag får patienter ikke længere behandling.
Kloden rundt står eliten til bøllebank og får skyld for alverdens fortrædeligheder - inklusive trumpismen i USA og ny medvind til højrepopulismen i Europa.Danmark følger trop. Der er dømt elitebashing, og i vores variant er eliten blevet til en velbeslået flok globalister med alt for lange uddannelser, som netværker i København og blæser Udkantsdanmark en hatfuld.Eliten er virkelighedsresistent, fatter ikke integrationsproblemerne og vil derfor blive straffet igen og igen med DFstemmer og et uforbeholdent nej til EU, hver gang folket får en chance.Det er folkelig payback time - og ak og ve den politiker, som ikke forstår tilstanden og tager den alvorlig.Men stop en stund. Folk versus elite er en ' helt møder skurk'-forestilling, som de fleste nok fatter, men også er en alt for gammel traver, der virker malplaceret og nærmest komisk i en dansk sammenhæng.Spændinger mellem folk i USA kan på ingen måde sammenlignes med dem, som vi oplever i Danmark. Vi er meget langt fra et dansk Brexit, oplever hverken svenske eller hollandske tilstande og er ikke i nærheden af den arbejdsløshed og økonomiske krise, som kendetegner dele af Italien, Spanien og Frankrig. Og heldigvis for det alt sammen.Vi har gennem årtiers indsats skabt et pokkers godt velfærdssamfund, men vi fejrer det sjældent og negligerer det behændigt, når vi skal udskamme eliten og omfavne folket. National selvtillid og stamina passer skidt ind i fortællingen om ' dem mod os'.Men i et lille, lige land med kort magtdistance er det ærligt talt svært at bevare antagonismen. Derfor giver en populær reklame for TV 2 rigtig god mening for tiden.Den hedder ' Alt det vi deler' og illustrerer på bedste vis, at der er meget mere, som samler end skiller os i det danske samfund - på kryds og tværs af klassiske skel og grupperinger.Danmark påvirkes selvsagt af internationale udviklingstendenser, men frygten for et populistisk systemskifte har taget overhånd.Nøgternt set har Donald Trump, Marine Le Pen, Beppe Grillo og populister i den kaliber ikke en chance for hverken dominans eller magtovertagelse i Danmark.JA, VI BROKKER os højlydt på de sociale medier - men deltager også ivrigt i vores repræsentative demokrati, udtrykker en grundlæggende tillid til de offentlige instanser og hinanden og hører så i øvrigt til blandt klodens lykkeligste.Derfor er Dansk Folkeparti og Kristian Thulesen Dahl, ud fra en international standard, stuerene og inden for pædagogisk rækkevidde.Derfor bliver Nye Borgerlige med Pernille Vermund i spids aldrig til mere end inferiøre. Og derfor er Uffe Elbæk et sindbillede på en dansk populist - en venlig mand med et velmenende alternativ.Det er udramatisk og grænsende til det kedelige, men i det danske lykkeland er det altså vanskeligt at identificere en fjern, sammenspist og ødelæggende elite, og derfor skyder vi med spredehagl i jagten på den - og derfor rammer vi hvem som helst.Så hvis du er i gang med - eller ligefrem i besiddelse af - noget, der minder om en længere videregående uddannelse, bor i en større by eller bare i nærheden af den og henter en månedsløn et nyk over gennemsnittet, så bliver du i elitedebatten peget ud som en af dem, der har mistet jordforbindelse og folkeføling.Forvirringen er total, og få kan hitte ud af, om de skal føle sig som elite eller ej.Hele roderiet blev forleden rammet fint ind af en Politiken-debattør, som vedkendte sig eliten, fordi hun har en humanistisk uddannelse, bor på 4. sal i en lejlighed på Vesterbro og køber økomælk i SuperBrugsen. Tillykke! Vi må være det eneste land i verden, hvor eliten er i flertal.Men optællingen er også gået helt gal.Vi er i forbifarten kommet til at forveksle eliten med de privilegerede. Og dem er der mange af. Alle os, som lever en tryg tilværelse med job, fornuftig indkomst, god uddannelse, bil i carport, pensionsordning og hyppige ferierejser.DE FLESTE I Danmark placerer sig trygt et sted i den kæmpestore, privilegerede middelklasse, som levende beviser på et velfærdssamfund, der har sejret ad helvede til, godt.Hurra og godt for os, men midterfeltet har altså intet at gøre med den lille fortrop af de bedste og dygtigste, der definerer en elite.Så middelklassen er ikke elite, og den er heller ikke en del af det folk, der er blevet offer for globaliseringen, kørt agterud i velstandsudviklingen og glemt af det politiske parnas.Vi kan måske fremprovokere en følelse af frygt og en snigende relativ deprivation; altså en følelse af afsavn og fattiggørelse, fordi vores forventninger til livet stiger pænt hurtigere end de relative forbedringer.Men fraregn langt de fleste, når talen falder på dem, der for alvor er udsatte i Danmark.DET ER PÅ FLERE fronter brandærgerligt, at debatten om folk og elite er kørt helt af sporet.Globaliseringens udfordringer er reelle, og der er folk, hvis fremmedfrygt og afmagtsfølelse er til at forstå.Og selv om en stigende ulighed mellem rig og fattig ikke er en dominerende markør i Danmark, så kan den registreres og skal tages alvorligt.Men vi skal have bedre styr på folketællingen og fratrække de mange privilegerede.Det er lettere at finde de politiske løsninger, hvis vi kan erkende, at det i Danmark, trods alt, er en virkelighed for de få.Og så har vi brug for en elite - eller flere.Politikere, virksomhedsfolk, kunstnere, embedsmænd og intellektuelle, der kan tænke stort, skævt og bedre end alle os andre.Det bør ikke være et fyord, og det er langtfra en ny erkendelse: Der findes eliter i alle samfundsformationer - til alle tider.Derfor handler det ikke om at have en elite eller ej. Det handler om at have en, der giver størst mulig samfundsmæssig værdi.I mit univers handler det om at skabe en elite, der er udskiftelig og skabt ud fra en god bredde - og i den henseende har Danmark ikke det værste udgangspunkt.Vi er i forbifarten kommet til at forveksle eliten med de privilegerede.Og dem er der mange af.Fakta: BLÅ BOG KIM BRINCKMANNKim Brinckmann (f. 1964) er debattør og uddannet cand. scient.- pol.fra Københavns Universitet.
ELITETÆRSK Den danske debat om folk og elite er gået i selvsving. Det er ærgerligt for alle, og debatten giver slet ikke mening i et land, hvor den privilegerede middelklasse er så stor.
På gaden foran Børnehuset Legegod på Vesterbro i København hjælper tre pædagoger en flok flyverdragtklædte vuggestuebørn ind ad døren og op ad trapperne til vuggestuen på 1. sal efter dagens formiddagstur.Alle børnene, der med vinterrøde kinder forsøger at kæmpe sig ud af deres overtøj, bliver to gange om året vurderet individuelt i et digitalt trivselsskema, hvor de kategoriseres med farverne rød, gul eller grøn, alt efter hvordan pædagogerne vurderer, at de trives og udvikler sig fysisk, psykisk, kognitivt og socialt.Det kaldes en Topi-trivselsvurdering, som står for tidlig opsporing og indsats. I Københavns Kommune har Topi været obligatorisk og digitalt for alle daginstitutioner siden 2017, og i alt 20 kommuner i landet bruger det digitale system.Som Politiken har afdækket de seneste uger, har forældre i flere kommuner intet fået at vide om den elektroniske registrering, som knytter deres børns trivselsvurderinger til deres cpr-nummer, som de ellers lovmæssigt har krav på at få besked om. Blandt andet Københavns Kommune har erkendt, at persondataloven ikke er overholdt i alle forhold.Men kan den omstridte Topi-trivselsvurdering hjælpe pædagogerne til tidligere at spotte de børn, der mistrives eller har brug for ekstra støtte? I Børnehuset Legegod, som er en institution med i alt 117 vuggestue-og børnehavebørn fordelt på stuer med eksotiske dyrenavne som Elefanten, Zebraen og Skovtrolden, har den pædagogiske leder Maria Borchert haft positive erfaringer med den systematiske tilgang til trivselsarbejdet.»Topi har givet os en systematik, så det aldrig bliver tilfældigt, om vi får talt hele vejen rundt om alle vores børn. Det har givet os en fælles måde at reflektere på, som har gjort os dygtigere rent fagligt«, siger Maria Borchert på sit kontor midt i institutionen.Institutionen har foretaget trivselsvurderingen på papir hvert forår og efterår siden 2015 - og fra efteråret 2017 digitalt.»Det har betydet, at selv om der er udskiftning i medarbejdergruppen, er vi sikre på, at vi to gange om året kommer hele vejen rundt i børnegruppen og forholder os til, om nogle børn har brug for, at vi som fagpersoner gør noget andet for at fremme deres trivsel«.Hjælp til at spotte mistrivselTrivselsvurderingen fungerer ved, at alle pædagoger på en stue hver især indtaster en trivselsvurdering for hvert enkelt barn. Derefter sætter de sig sammen og diskuterer deres vurderinger.»På den måde smitter pædagogernes vurderinger ikke af på hinanden. Og det giver anledning til gode diskussioner om, hvordan det kan være, at jeg ser et barn som grønt, mens du vurderer, at barnets trivsel er gult«, forklarer Maria Borchert.Når pædagogerne har lavet en fælles vurdering for hvert barn, sparrer de med et hold af fagpersoner, såsom psykologer, støttepædagoger og sundhedsplejersker, om, hvordan de bedst kan understøtte det enkelte barns udvikling. Og om der skal hjælp til udefra.I de tilfælde, hvor et barns trivsel bliver vurderet gul eller rød, bliver forældrene inddraget, og pædagogerne udarbejder en handleplan. Selv om det i Københavns Kommune kun er obligatorisk at inddrage forældre i tilfælde af en rød trivselsvurdering, men »forældresamarbejdet er alt for afgørende for barnets trivsel og forældres tillid til institutionen, til at vi vil lade være«, siger Maria Borchert.»Vi har haft mange succesoplevelser med de her systematiske trivselsvurderinger.Det er især udfordringer med hensyn til sprog og motorik, som vi kan spotte tidligere end før. Det kan man som pædagog lettere overse end udfordringer hos børn, der er meget udadreagerende«, fortæller hun.Eksempelvis kan et barn med manglende ordforråd nemt blive overset.»Det kan være børn, som måske i virkeligheden går rundt med væske i øret, mens ingen har tænkt over muligheden for at sende barnet til ørelægen og få lagt et dræn. Og når der så pludselig er hul igennem, udvikler sproget sig i rivende fart. Det er vi blevet bedre til at spotte tidligere«, siger Maria Bosrchert.»Før var der en tendens til lige at se tiden an, ikke at bekymre forældrene unødigt eller måske overse de stille børn i travlheden. Nu kommer vi systematisk til at tale om hvert enkelt barn og sammenligne vores observationer«. Hun kan godt forstå, at det stritter på nogle, at man bruger et så forsimplet system som en farvekode på noget så kompliceret som et lille menneskes udvikling.Og hun kan også forstå kritikken af, at indtastningen tager tid fra samværet med børnene. Men hun er omvendt ikke i tvivl om, at det virker.»Der er rigtig mange børn, der har motoriske eller sproglige udfordringer, når de starter i skole. Dem skal vi fange allerede i en alder af 1-1,5 år, for der grundlægges hele grundmotorikken og ordforrådet.Det er vigtigt, at børn ikke kan gå 6 år i daginstitution, uden at nogen opdager, at de faktisk mistrives på en række afgørende områder«, siger hun.»Derfor ser jeg det ikke, som om vi går fra vores kerneopgave for at trivselsvurdere.Jeg tænker, at vi går til en nødvendig opgave, som kan forbedre rammerne for børnene«.Fra papir til iPadI praksis har overgangen til det digitale system, der leveres af Rambøll, kun haft den ændring for pædagogernes arbejde i Børnehuset Legegod, at indtastningen nu foregår på en iPad i stedet for på papir.»For os er det fuldstændig det samme pædagogiske arbejdsredskab som før, som vi bruger rent internt«, fortæller den pædagogiske leder.De har informeret forældrene skriftligt om skiftet til det digitale system i efteråret, men først efter Politikens dækning har hun hørt fra forældre, som er bekymrede over den digitale indtastning.»Det er ikke trivselsvurderingerne, som de er bekymrede over, men hvordan børnenes personlige oplysninger bruges digitalt, eller om de kan hackes. For vores skyld behøver trivselsvurderingerne ikke være digitale. Men hvis det skal være digitalt, vil det være rart at få bedre svar fra myndighederne om, hvilken gavn det kan give forældre og børn«, siger Maria Borchert.Derfor har hun nu spurgt forvaltningen, hvorvidt de i institutionens vuggestue og børnehave kan få lov til at undlade at indtaste børns oplysninger digitalt, hvis deres forældre foretrækker det.anna.bolling@pol.dk 
DAGINSTITUTIONER Digitale vurderinger af små børn har fået kritik for sjusk med dataloven og forsimplet farvekodning. Men kan de hjælpe med tidligt at finde børn, der mistrives?
Når mørket falder på, er der usædvanlig høj aktivitet på de danske gymnasier i disse dage. Folk strømmer til. Navnlig en masse 15-16-årige drenge og piger og deres forældre.Hvis man i aften tager en tur på Østerbro i København, vil man kunne se dem valfarte til både Ingrid Jespersens Gymnasieskole og Niels Steensens Gymnasium. I tirsdags var der kø på Hasseris Gymnasium i Aalborg, og på mandag går det løs på Marselisborg Gymnasium i Aarhus.De nysgerrige unge og deres neglebidende forældre er inviteret til ' informationsaften'.Det er her, de får at vide, hvad de har i vente, hvis de unge efter 9. eller 10.klasse vælger at søge ind på netop dette gymnasium. Og det er særligt i og omkring de store byer, hvor der er flere gymnasier at vælge imellem, at informationsaftenerne udvikler sig til tilløbsstykker i stadionrockklassen.For under den tilsyneladende faglige dagsorden gemmer sig også en anden dagsorden, og det er derfor, der bliver bidt negle blandt de besøgende. De unge er nemlig langtfra sikre på at komme ind på deres drømmegymnasium. Faktisk kan de være så uheldige, at de - ifølge dem selv - nærmest ender i helvedes forgård.Det reelle billede er naturligvis aldrig så sort-hvidt, som teenagere gerne tegner det. Men spørger man deres forældre i disse dage, er mange af dem tilbøjelige til at være enige: De er oprigtigt bekymrede for, at deres unger kommer ind på en gymnasieskole, de enten har haft som 4.prioritet eller, oh skræk, måske slet ikke har prioriteret. For de elever vil der altid være nogle af, når gymnasiernes fordelingsudvalg omkring de store byer fordeler byttet i løbet af foråret. Aarhus går foran i ghettokampIAarhus har de unge og deres forældre for alvor fået noget at have deres bekymring i. Her blev byens syv gymnasier i sidste uge enige om en ny fordelingsnøgle, der betyder, at man vil fordele eleverne fra ti af byens belastede boligområder nogenlunde ligeligt, så det ikke bare bliver et enkelt eller to af gymnasierne tættest på de ti boligområder, der modtager alle elever herfra. Dette har flere konsekvenser: Den første er, at det frie valg er mere eller mindre annulleret, hvis du kommer fra et af de belastede boligområder.Den næste er, at du - hvis du ikke kommer fra et belastet boligområde - risikerer at havne på et gymnasium, der ligger længere væk end det gymnasium, du bor tættest på og har prioriteret øverst. For nu er der pludselig en gruppe elever, der automatisk sætter sig på stolene.Den tredje konsekvens er en mere positiv en af slagsen, for den nye fordeling betyder også, at man i Aarhus får en chance for at gøre op med det, der i folkemunde kaldes ghettogymnasier; det vil sige med store koncentrationer af tosprogede elever fra belastede boligområder, som får både etnisk danske og ressourcestærke tosprogede elever til at blive væk.Med den nye Aarhus-model er der lagt op til, at man over hele byen skaber nogle gymnasier med større kulturel og social diversitet og dermed - må man formode - et større integrationspotentiale.Hvad en model som denne kommer til at betyde for både byens børn og gymnasier, kunne man få et indblik i, hvis man læste interviewet med rektor på Langkær Gymnasium Yago Bundgaard i Politiken i lørdags. I 2007 var det 25 procent af gymnasiets 1. g'ere, der havde en anden kulturel baggrund end dansk. Små ti år senere var det 85 procent, og i 2017 var der »stort set ingen« ansøgere med etnisk dansk baggrund i bunken. Når Langkær alligevel endte med at få en 50-50-fordeling i 1.g, var det, fordi man i fordelingsudvalg øst i Midtjylland allerede sidste år fik mulighed for at dispensere fra de nationale optagelsesregler. Og det er en variant af sidste års model, man i Aarhus har valgt at videreføre i år.Google bestemmer i KøbenhavnAndre steder i landet følger man de nationale optagelsesregler. Som bekendtgørelsen er skruet sammen i dag, betyder den, at det er afstanden mellem de unges bopæl og gymnasiet, som er afgørende.I hovedstadsområdet, hvor konkurrencen om at komme ind på de mest populære gymnasier er knivskarp, har det gjort de unge til eksperter i Google Maps. For som fordelingsudvalget i Region Hovedstaden oplyser, vil afstanden blive opgjort »via Google Maps for at sikre, at alle ansøgere behandles lige«. Derfor kan det i praksis få stor betydning, om man bor på Indre eller Ydre Vesterbro, hvis man har et brændende ønske om at begynde på Rysensteen Gymnasium. Og derfor vil der vanen tro være ekstra aktivitet i Københavns Folkeregister i disse dage. Ti meter kan få konsekvenser for de næste tre år.Nogle vil sikkert mene, at det hverken er retfærdigt eller gennemsigtigt, hvis man ved at kende nogle, der bor tæt på drømmegymnasiet, kan komme tættere på drømmen. Men det er under alle omstændigheder en mere retfærdig løsning end den, man havde i København indtil 2012, hvor velstimulerede børn kunne skrive motiverede ansøgninger, de såkaldte fedterøvsbreve - eller få deres velskrivende forældre til at gøre det - og på den måde komme forrest i køen.Spørgsmålet er dog, hvor længe man i København og andre steder får lov at beholde Google Maps-modellen.De problemer med ghetto-gymnasier, man har i Aarhus, har man naturligvis også i andre storbyer. På landsplan er det 13 af 290 gymnasier, der har en overvægt af elever med anden etnisk baggrund end dansk. I øjeblikket er det bare kun Aarhus, der forsøger at gøre noget ved det.poul.a.pedersen@pol.dk Fakta: FAKTAGymnasieelever74 procent af de unge, der forlader grundskolen, valgte i 2017 at søge en gymnasial uddannelse.13 af landets 290 gymnasier har i dag en overvægt af elever med anden etnisk baggrund end dansk.Etnisk danske elever på gymnasiale uddannelser fik i gennemsnit en karakter på 7,0 i perioden 2013-15, mens gennemsnittet var 5,8 for elever af udenlandsk herkomst.
UDDANNELSESANALYSE Men den nationale kamp mod ' ghettogymnasier' er kun lige begyndt.
Kan man lide drinks og cocktails, falder tankerne formentlig først og fremmest på det klassiske udvalg med gin &amp; tonic, bloody mary, singapore sling osv. De er alle sammen af udenlandsk oprindelse, og det ville ikke være naturligt at udskifte alkoholen med f. eks. snaps for at gøre den f. eks. dansk. Der skal andre og mere radikale greb til, hvis man spørger de to bartendere Kasper Riewe-Høgh og Rasmus Poulsgaard, der med et nyt projekt vil prøve at udforske, hvad et nordisk udtryk i cocktails er.»Indtil nu har nordiske cocktails primært været defineret ud fra et allerede eksisterende udtryk - bare tilsat enkelte nordiske ingredienser,« siger Rasmus Poulsgaard, der tidligt i sin karriere som bartender fandt ud af, at København var stedet at slå sig ned.Ligesom hans makker Kasper Riewe-Høgh flyttede han til hovedstaden for 10 år siden, og det er siden blevet til cocktailbaren Duck and Cover og bogen "Akvavit. Rediscovering a Nordic spirit", der udkom i sensommeren 2017. Baren, der ejes af Kasper Riewe-Høgh, har lige vundet prisen som verdens bedste cocktailbar og bedste cocktailmenu ved Bartenders Choice Awards i Stockholm.Rasmus Poulsgaard har arbejdet på baren i tre år og har skrevet akvavitbogen sammen med Sune Risum Urth.»Efter mange år i faget, hvor vi har fået både lyst til og behov for at udvikle os, har vi på det seneste arbejdet på at udvikle vores egen identitet med et nordisk udgangspunkt. Der mangler det rene nordiske udtryk skabt fra bunden med rødder i vores gastronomiske tradition i stedet for cocktailskabeloner fra udlandet,« forklarer Kasper Riewe-Høgh, der sammen med Rasmus Poulsgaard spurgte sig selv, hvordan de kunne tage det næste skridt inden for deres fag.»Svaret blev nordiske drinks, som skulle afspejle sæsonens råvarer og de nordiske traditioner - det skal ikke bare være vildt for at være vildt. Når vi udvikler vores drinks, bruger vi f. eks. fermenterede ingredienser, som jo er en gammel konserveringsmetode i Norden,« siger Rasmus Poulsgaard.Akvavit og kirsebærDe to bartenderes behov for at udvikle et nyt koncept er baseret på et opgør med den klassiske drinks-og cocktailtradition.»I Norden har vi mange spændende råvarer, som kan bruges kreativt i drinks og cocktails. Og vi vil med vores nye projekt gerne være med til at udvikle den nordiske drinkskultur og skabe mere opmærksomhed omkring, hvordan vi kan blive bedre til at bruge vores egne råvarer og tage afsæt i nordiske traditioner og teknikker. Fokus er på danske ingredienser, sæsoner, smag, kulturel arv osv. og på at tænke det ind i det kreative arbejde med drinks,« forklarer Kasper Riewe-Høgh, som sammen med Rasmus Poulsgaard er meget inspireret af f. eks. Noma og Claus Meyers satsning på vores lokale råvarer i madlavningen.»Her i landet har vi en lang tradition for f. eks.at producere kirsebærvin og akvavit, og det er bl. a. disse typer alkohol, som vi har ladet os inspirere af. Akvavit er sin egen spiritus, som er defineret ved, at den er tilsat destillat af enten kommen og/ eller dild. Vi vil gerne vise, at man ikke altid behøver at bruge den udenlandske spiritus til at kreere spændende og velsmagende drinks, men at Danmark selv byder på spændende ingredienser,« lyder det fra de to herrer Du får her fire opskrifter, hvoraf den ene er alkoholfri, God fornøjelse!.bolig@jp.dk Der mangler det rene nordiske udtryk skabt fra bunden med rødder i vores gastronomiske tradition i stedet for cocktailskabeloner fra udlandet.Kasper Riewe-Høgh, bartender, Duck and Cover.Fakta: OM KASPER RIEWE-HØGH OG RASMUS POULSGAARDKasper Riewe-Høgh, 34 år, er født og opvokset i Esbjerg.Arbejder som bartender.Rasmus Poulsgaard, 36 år, er født og opvokset i Vejle. Arbejder som bartender.Rasmus Poulsgaard udgav i sensommeren 2017- sammen med Sune Risum Urth - bogen "Akvavit.Rediscovering a Nordic Spirit." Baren Duck and Cover på Vesterbro i København ejes af Kasper Riewe-Høgh.BÆR, BRØD OG BRUS(2 personer) Ingredienser: 2 cl rugbrødsinfuseret Aalborg Taffel Akvavit 3 cl Frederiksdal Kirsebærlikør 1 tsk. fadlagret malteddike 6 cl humlet pilsner Sådan gør du: Omryst ingredienserne uden øl, men med is, og si det herefter i et vinglas uden is.Top op med en humlet pilsnerøl, og rør forsigtigt rundt 1-2 gange, så de to væsker blandes nænsomt, og øllets brus bevares.Server evt. med en lille skive hårdtristet rugbrød som pynt.Rugbrødsinfuseret Aalborg Taffel Akvavit: Sådan gør du: Rist 3-4 skiver rugbrød sprødt.Hæld 70 cl Aalborg Taffel Akvavit over, og lad blandingen trække natten over.Filtrer gennem et kaffefilter.Klar!.KOMMEN OG KIRSEBÆR (ALKOHOLFRI)(2 personer) Ingredienser: Kogende vand 1 tsk kommenfrø 2 tsk sukker Sådan gør du: Tag 1 dl kogende vand, og hæld det over 1 tsk. kommenfrø.Tilsæt 2 tsk. sukker, og rør rundt, indtil det er opløst i teen.Lad det stå og trække, indtil det når stuetemperatur, og si så frøene fra.Tag et højt glas og fyld det med is. Tilsæt 1/ 2 dl kommente og 1/ 2 dl friskpresset Stevnsbær kirsebærjuice fra Frederiksdal, og top op med danskvand.Rør rundt, og pynt med citronskive, kirsebær og evt.. en myntekvist, hvis du har lyst.Tip: Du kan også presse din egen kirsebærsaft, men vær her opmærksom på, at Stevnsbærret er et såkaldt surkirsebær som derfor har mere syre, end dem man finder på de fleste frugttræer i Danmark. Juster derfor sukkerindholdet i teen derefter.VINTERVARMEREN(4 personer) Ingredienser: 8 cl Harald Jensen Akvavit 16 cl Frederiksdal Rancio 24 cl ufiltreret æblemost 4 tsk. brun farin Evt. 3 skiver ingefær Sådan gør du: Alt blandes i en gryde og sukkeret opløses under omrøring.Herefter bringes væsken i kog og slukkes umiddelbart herefter.Tilføj evt. ingefær under opvarmning.Lad væsken trække/ hvile ca. 5 min. inden servering.Server i kaffekop el. lign.SALTE BÆR(2 personer) Ingredienser: 3 cl Aalborg Taffel Akvavit 1 tsk. Aalborg Porse Snaps 1 cl Frederiksdal Rancio 1 cl Frederiksdal Kirsebærlikør 1 tsk. sukkersirup (2 dele sukker opløses i 1 del vand) Sådan gør du: Rør ingredienserne sammen over is i ca. 20 sekunder.Hæld op i et portvinsglas uden is, og spray et let lag saltvand udover serveringen med en forstøver.
De to bartendere fra henholdvis Esbjerg og Vejle, Kasper Riewe-Høgh og Rasmus Poulsgaard, er på en mission: De vil gerne gøre nordiske drinks ligeså populære som nordisk mad. Prøv f. eks. en af deres opskrifter på årets sidste aften.
I mandags skete det uhørte, at HM Margrethe simpelthen ikke mødte på arbejde.Om formiddagen stod 76 højvelbårne personer på Amalienborg Slotspladsog ventede forgæves at komme i audiens hos dronningen. Kongehusets pressetjeneste oplyste senere »at Dronningen er meget ærgerlig over, at hun ikke kunne nå frem«. Majestæten var ganske enkelt strandet i en lufthavn i England. HKH Frederik var på vej til familiejul i Tasmanien.Men hvor var onkel Joachim?..Næste sommers Kerteminderevy har vakt stor opsigt - længe før revyen overhovedet er nået til scenen. Det er plakaten.Den viser revyens fire skuespillere sminket og udklædt som indianersquaw, kineser, sort og hvid. 60 lokale teaterinteresserede har nu underskrevet en protest over det, de kalder revyens stereotype fremstillinger af mennesker. Revydirektør Mads Nørby siger til Berlingske, at den voldsomme kritik kommer bag på ham, og at plakaten ikke er lavet for at støde eller provokere nogen. »Jeg har jo læst kritikernes indvendinger, men det ændrer ikke ved min opfattelse af, at vi har lavet en mangfoldig, farverig og inkluderende plakat, hvor vi ikke latterliggør nogen«..Nyligt afgåede chefredaktør på Jysk Fynske Medier, Troels Mylenberg, skal være vært på TV 2 News. Fra 1. februar skal den tidligere højskoleforstander og redaktør være vært på eftermiddagsprogrammet ' News &amp; Co.', hvor han skal være fast makker med Janni Pedersen..hvis makker gennem fem år, Lasse Sjørslev, bliver ny vært på TV 2' s 19-nyhederne..DR har sværere ved at rykke rundt på deres folk. Det betyder bl. a., at sportsvært Peter Møller forlader skuden, når DR Sporten til februar flytter til Aarhus..Kommunalbestyrelsen i Randers overvejer nu, om de vil gå konkret ind i arbejdet med at etablere et Nelson Mandela Museum i Randers. Det er fonden Long Walk to Freedom Initiative, en velgørende fond stiftet af den afdøde ANC-leder selv, der har fået ideen. Museet skal formidle historien om Nelson Mandela, om apartheid og analfabetisme i Afrika..Café Obelix på Vesterbro i København har fået en bøde på 600.000 kroner og mistet retten til sit navn. Sø og Handelsretten gav i denne uge et fransk forlag medhold i, at cafeen uretmæssigt har benyttet sig af den bomstærke tegneseriefigurs identitet. At en tegning af Obelix med stiv pik udgjorde en del af cafeens udsmykning, blev af retten betragtet som en skærpende omstændighed..Jul i RepublikGeorg Metz: Mens Frederik og Mary leder efter Margrethe, tager prins Henrik afsked med vinkælderen sammen med sin bedste ven, Erik Brandt..Prinsen: Kommer du og besøger mig på Amager? Erik B: Ja, Henrik, jeg kommer og besøger dig. Tænk på, at Amager er en perle.Prinsen: Erik, drik, drik. Vi skal drikke alt, inden vi skal af sted. Der er 450 flasker Chateau Caix Grand Cru. Kommer du og besøger mig på Amager? Erik B: Ja, Flyvergrillen, derude er jo underklassens Noma. Grethe Ingmann, kan du huske hende, den lille charmetrold? Hun var også fra Amager.Fortsættes..5 TOPHvad vi taler om på Parnasset netop nu: 1 Forhandlinger Det var dog utroligt. I mere end seks år har vi skullet trækkes med såkaldte regeringsflertal, der er så elendige til at samarbejde, at de ikke ville kunne finde ud af at arrangere en julefrokost eller en pensionistudflugt til Kronborg.2 ' En frygtelig kvinde' Filminstruktør Christian Tafdrup har, allerede inden filmen har fået premiere, fået fyret godt op under den i forvejen galoperende kønsdebat. ' En frygtelig kvinde' tegner til at blive den mest brodersolidariske fremstilling af parforholdet siden ' Klovn 1'.3 ' Star Wars - The Last Jedi' Mange, der spacer helt ud over den. Og så er vi nogle andre, der så langtfra er færdige med at bearbejde, hvad der skete her på Jorden i det 20. århundrede. Vi har ganske enkelt ikke overskud til at bekymre os over, hvad der skete af langt ude ting og sager i en fjern, fjern galakse engang for længe siden.4 # MeToo Når Lise Nørgaard i en alder af 100 år får medietid til at klage over, at hun bliver stalket og sexkrænket af en 96-årig, er vi vist ved at være nået raden rundt. # MeToo-debatten kan bevæge sig ind i en ny fase. Stille og roligt.5 De røde lejesvende En lejesvend - er det egentlig ikke én, der stiller op for et hvilket som helst synspunkt, et hvilket som helst hold, bare der er penge i det? Året kan ende i en national erkendelse af, at det faktisk ikke er de røde kunstnere, men DR's hær af velnærede mellemledere, der er de egentlige lejesvende.Vi elsker at jule for børnene, men må desværre se os nødsaget til at opfordre forældrene til god opførsel ved tømning af børnenes julesokker. Sokken SKAL tømmes HVER søndag. Hvis sokken ikke er tømt, kommes der ikke en ny slikpose i.Man tager IKKE poser fra andre børns sokker! Opslag på Føtex i Sønderborgs facebookside efter en del julekaos i butikken.Fejl og fakta 18.12.2017:»På Amalienborg Slotsplads« måtte 76 audienssøgende forleden vente forgæves, fordi dronningen var forhindret og der ikke var sendt en afløser, skrev vi på Bagsiden fredag 15.12. Men majestæten ville i givet fald have været på Christiansborg, så det var de 76 slukørede undersåtter også. 

JYLLANDBramming: Lærere og elever leverer årets julekoncert Kulturskolens dygtige guitarlærer, sanglærer og klaverlærer står for dette års julekoncert i Sankt Ansgar Kirke. De har deres elever med i kirken.Sankt Ansgar Kirke Nørregade 52A 13. december kl. 19.00 Fjerritslev: Spændende kor byder på koncert i anledning af julen På Luciadagen får Hjortdal Kirke besøg af Aggersborg Gospelkor, som giver julekoncert i den smukt beliggende kirke på bakken.Hjortdal Kirke Hjortdal Kirkevej 14 13. december kl. 19.30 Frederikshavn: Det lokale ungdomskor giver julekoncert Børne-og Ungdomskoret under ledelse af korleder Signe Højmark og organist Niels Ole Sørensen optræder ved årets julekoncert.Bangsbostrand Kirke Søndergade 206 13. december kl. 19.30 Grenaa: Nu er det jul igen " Nu er det jul igen" kan alle synge med på! Vær med til en stemningsfuld eftermiddag med sang, fortælling og julehygge ved sognepræst Christina Philipstatt og klokkenist Per Rasmus Møller.Sognegården Grenaa Nørregade 1 13. december kl. 14.00 Haderslev: Julemusik for alle pengene Den traditionsrige julekoncert i Haderslev Domkirke, med mulighed for at opleve Domkirkens tre koncertkor ved én og samme koncert. Korene vil synge danske julesalmer, engelske carols og nyere julemusik og dermed skabe den perfekte musikalske julestemning.Haderslev Domkirke Domkirkepladsen 3 13. december kl. 18.00 og 20.00 Hvide Sande: Skjern Messing Kvintet fylder kirkerummet med julemusik Haurvig Kirke bliver igen fyldt med julestemning. Kormusik og messinginstrumenternes klange lokker den rigtige gammeldags julestemning frem i det skønne kirkerum.Haurvig Kirke Sønder Klitvej 92 14. december kl. 19.30 Løgstør: Bliv glad, når Jane og Shane byder på hjertevarm koncert Årets julekoncert i Løgstør Kirke er med Jane og Shane, som er en irsk-engelsk duo ikke mindst kendt fra skuespiller Niels Hausgaards shows.Løgstør Kirke Rådhusgade 25 B 14. december kl. 19.30 Storvorde: Sanger synger smuk stemning, der giver sjælen ro Denne julekoncert med Danmarks førende gospel-og souldiva er en oplevelse ud over det sædvanlige. Marie Carmen Koppel har gennem 25 år glædet musikelskere over hele landet.Storvorde Kirke Tofthøjvej 1 13. december kl. 19.30 Sønderborg: Syng julen ind Velkommen til en hyggelig eftermiddag, hvor tilhørerne synger julen ind med danske sange og salmer. Medvirkende er Rhoda Christensen, som vil akkompagnere på flyglet.Sct. Marie Kirkes Menighedshus Østergade 1 13. december 14: 30 Thisted: " Messias" er muligvis det største stykke musikdramatik Julen er om noget traditionernes årstid. Derfor er det næppe en stor overraskelse, når Aalborg Symfoniorkester vælger en af den vestlige histories største musiske kompositioner - " Messias" af Händel.Thisted Kirke Vestergade 3 16. december kl. 15.00 Viborg: Eftertænksom bliver denne sangaften Pastor Karen Stubkjær lægger op til en særlig eftermiddag, når salmeelskere fra nær og fjern er inviteret til at synge adventstidens mest eftertænksomme salmer.Viborg Domkirke Sct. Mogens Gade 4 12. december kl. 14.30 Aalborg: Lyset bæres ind til Luciafejring Årets stemningsfulde julekoncert indledes med Luciaoptog ved Ansgars Kirkes Spire-og børnekor.Derefter vil Sangtuskoret og solist Ina Dalager synge kendte julesange og salmer sammen.Ansgars Kirke Vesterbro 1A 16. december kl. 16.00.FYNAssens: Et kvart århundrede med Gud og mennesker som job Den 1. november i år kunne afholdte Birgitte Lerche fejre sit 25-årsjubilæum som præst. Derfor kan man denne eftermiddag komme til en spændende beretning om livet i folkekirken.Vor Frue Kirkes Hus Damgade 17 13. december kl. 14.30.SJÆLLAND OG ØERNEHvidovre: Opskriften på ægte engelsk julehygge med dansk tilsnit På torsdag fusionerer den engelske tradition med at læse ni udvalgte bibeltekster højt i kirken sammen med danske fællessalmer, julegløgg og æbleskiver.Hvidovre Kirkes kor og juniorkor sørger for, at salmerne løftes op på et højere niveau, mens menigheden læser bibelteksterne højt.Magistergaarden ved Hvidovre Kirke Hvidovre Kirkeplads 3 Maribo: Juleoratoriet af Bach i traditionsrig opsætning Copenhagen Phil går igen sammen med Københavns Drengekor om Bachs Juleoratorium - og sørger for at sætte den helt rette julestemning med et fyrværkeri af jublende kor, alvorlige salmer, flotte og gribende arier og Bachs orkester.Maribo Domkirke Klostergade 33 13. december kl. 19.30 Stege: Danske og udenlandske salmer opføres til julekoncert Julekoncert med Stege Kirkes Ungdoms-og voksenkor. Dirigent er Jan Røeboe, og de akkompagneres af Nikolaj Skaaning. Der synges danske og udenlandske julesalmer.Stege Kirke Kirkepladsen 1 14. december kl. 19.30.KØBENHAVNKøbenhavn: Danmarks Underholdningsorkesters Julekoncert 2017 Danmarks Underholdningsorkester præsenterer sæsonens stemningsfulde julekoncert. Sopranen Susanne Elmark er solist, og aftenen kædes sammen af skuespilleren Karen-Lise Mynster, der vil fortælle årets juleeventyr skrevet af Rosalinde Mynster.Garnisonskirken Sankt Annæ Plads 4 11. december kl.19.30 København: Tonerne af Händels musik får julefreden til at sænke sig Ved juletid ser man ofte Kristus i en stald blandt halm og dyr med sine forældre, Josef og Maria, ved sin side. Dette portrætterer Händels " Messias", og man kan overvære denne koncert mandag aften.Vor Frue Kirke Nørregade 8 11. december kl. 19.30 København: Kammerkor opfører nordisk julekoncert Værker af de skandinaviske kunstnere Anders Öhrwall, Edvard Grieg, Bernhard Lewkovitch og Carl Nielsen bliver opført af Kammerkoret Audite til denne julekoncert.Lutherkirken Randersgade 3 11. december kl. 20.00 København: Julemusik der gør glad Glæden ved musik bliver formidlet af et velklingende klassisk kammerkor, der har 20 sangere fordelt på 4-8 stemmegrupper.Oplev en ægte julekoncert.Grøndalskirken Hulgårdsvej 2 17. december kl. 15.00 København: Opførelse af " Messias" i Skt. Pauls Kirke Händels store oratorium " Messias" er i tre dele. Første del handler om profetierne og Jesu fødsel.Anden del beskriver Kristi lidelse, død og opstandelse, og tredje del retter blikket mod fremtiden og det evige liv. Oplev det selv søndag aften.Sankt Pauls Kirke Sankt Pauls Plads 17. december kl. 16.00 København: Anne Linnet synger julen ind Kirken på Christianshavn, Vor Frelsers Kirke, har inviteret Anne Linnet til at synge sange og salmer, der skal sætte tilhørerne i den helt rigtige julestemning.Vor Frelsers Kirke Sankt Annæ Gade 29 17. december kl. 17.00.Fakta: Kristeligt Dagblads kirkekalenderKristeligt Dagblads kirkekalender bringer hver mandag et udpluk af de mest spændende kirkelige foredrag og arrangementer, som den kommende uge byder på. Arrangementerne har vi fundet dels på Kristeligt Dagblads kirke-og kulturkalender, www.kirku.dk, dels på andre kirkelige hjemmesider og medier. Alle kirker, kirkelige organisationer og kulturaktører kan gratis indtaste arrangementer på www.kirku.dk.

De drømmer om et arbejde, et bedre liv, og derfor vælger de at blive på gaden i Danmark i stedet for at rejse hjem eller rejse videre til et land, hvor de ville være mere velkomne.Sådan ser hverdagen og virkeligheden ud for mange af de hjemløse romaer i København, fremgår det af en undersøgelse blandt cirka 140 hjemløse romaer i København foretaget af udenlandske forskere med hjælp fra Hjemløseenheden i Københavns Kommune.Forskerne fra Central European University (CEU) i Ungarn har netop afleveret en rapport om undersøgelsen til socialborgmesteren og socialudvalget i Københavns Kommune. Den beskriver, hvordan romaer tager hertil inspireret af oplysninger fra venner og familie samt historier i TV og andre medier om høje, danske lønninger.Virkeligheden i København svarer dog ikke til fortællingerne. I stedet må de samle flasker, tigge, måske stjæle og hutle sig frem. Uden adgang til rent vand og bad må de sove under åben himmel, og til sidst ender de med at konstatere, at Danmark ikke gør dem godt.Ifølge rapporten fortæller romaerne, at de »har pårørende i Frankrig, Tyskland og Italien, eller at de har opholdt sig i disse lande«. »... de dårligste levevilkår oplever de i Danmark,« hedder det.Ifølge leder af romastudierne på CEU, Iulius Rostas, taler nogle af de hjemløse sågar om, at det ville være bedre at bo i udlændingelejre i Danmark, akkurat som der er lejre i blandt andet Frankrig og Italien.»Dette er overraskende. Vilkårene i disse lejre er mildt sagt ikke gode, men som de hjemløse siger, så er der i det mindste adgang til vand og et sted at sove,« siger Iulius Rostas.Hårdt arbejde til 20 kroner om dagenRomaer kan ikke uden videre forlade Danmark, rejse videre til Tyskland, Frankrig og Italien eller vende hjem til fattige regioner i den rumænske provins som Targu Jiu og Buzau. For det første kæmper de med at skaffe penge til turen til eksempelvis Frankrig. For det andet har de, så længe de er i Danmark, håbet om et bedre liv end det hjemme i Rumænien, hvor de ifølge Iulius Rostas ofte ikke må eje jord og i sommerhalvåret arbejder i landbruget til så lidt som 2,5 euro - 20 kroner - om dagen.»I Danmark har de i det mindste et håb om et bedre liv end i Rumænien,« siger han: »Hvis du er roma og lever på landet i fattige dele af Rumænien, ejer du højst sandsynligt ikke egen jord, og din eneste chance for en leve vej er at arbejde for andre på deres jord. Hårdt manuelt arbejde, hvor du om vinteren skal leve af det, du har tjent om sommeren.Men du bliver nødt til at låne om vinteren, og så må du arbejde i marken igen næste sommer. Uden penge til sundhedssikring og social sikkerhed.« Så selv om det måske ikke er godt at være i Danmark, så er det bedre end at være i Rumænien til en dagsløn på 2,5 euro? »Ja, og i Danmark er der håbet,« siger han.Hjemløseenhed: Nogle af dem stjælerI Danmark er der så også politiet, politikerne med deres stramninger samt medierne, og derfor var romaerne foran Mariakirken på Vesterbro i København alt andet end meddelsomme omkring hverdagen og drømmene, da Berlingske i går slog et smut forbi kirken på Istedgade.Ingen ville interviewes eller fotograferes. De har snakket nok med journalister, og hvad får de ud af det, spørger de? Men over for avisens tolk gav de blandt andet udtryk for, at de er her, fordi der er mange munde at mætte derhjemme.Og at de mangler arbejde.Iulius Rostas og kollegaer tilbragte i april et par døgn med at interviewe romaer i København.Ifølge ham består deres største forbrydelser i, at nogle af dem stjæler, og rapporten sætter dem ikke i forbindelse med organiseret kriminalitet.Hjemløseenheden vurderer, at de udenlandske hjemløse, der må samle flasker og sove på gader og stræder, som oftest ikke har forbindelse til de mange lomme-og tricktyve, der hærger København. Lommetyvene har typisk tag over hovedet og lever mere i det skjulte, lyder vurderingen.Borgmester: Der er ingen job til demIulius Rostas anbefaler, at Danmark på længere sigt gør mere for at integrere romaerne i samfundet og tilbyde dem arbejde. Han henviser til, hvordan Spanien oplevede vækst, efter at Zapatero-regeringen i 2004 tilbød mange illegale udlændinge opholdspapirer og dermed mulighed for at arbejde lovligt.Ifølge socialborgmester Jesper Christensen (S) har mange af romaerne og de andre 300 til 400 overnattende, østeuropæiske hjemløse i det københavnske byrum dog ikke de kompetencer, der skal til for at bestride et arbejde i Danmark.»Det er klart, at er man her som arbejdsmigrant og har de fornødne kompetencer, så må vi se på det. Men der er altså også mange, hvor vi bare må sige, at udsigterne til job er meget svære. For dem handler det om, at vi får dem rådgivet og afklaret i forhold til blandt andet hjemrejse,« siger socialborgmesteren med henvisning til kommunens såkaldte transitprogram for udenlandske hjemløse: »Det handler om, at vi får signaleret, at det er rigtigt svært at etablere sig i et land, hvor vi ikke accepterer et undergrundsarbejdsmarked.Det danske arbejdsmarked er systematiseret, og man kan ikke bare få daglejerarbejde som sydpå - og man kan ikke bare finde en bygning, hvor ti personer kan leje sig ind.«.ejs@berlingske.dk Fakta: PÅ GADEN Udenlandske hjemløseAntallet af udenlandske hjemløse i Københavns gader og stræder er ukendt. Hjemløseenheden i Københavns Kommune skønner, at der er et sted mellem 300 og 400 hjemløse fra udlandet, der sover under åben himmel flere steder i byen. Langt de fleste hjemløse er fra Polen eller Rumænien.
En undersøgelse blandt hjemløse romaer i København indikerer, at de er kommet til byen for at arbejde, men at de ender med at leve fra hånden til munden. Mange af dem mener, at de ville have det bedre i Italien eller Tyskland.
Hvad gør man, hvis ens virksomhed driver forretning i hele verden med naturens kræfter eller farlige maskiner, men personalet skal efteruddannes og se, hvordan det foregår i virkeligheden - helst uden at risikere liv og lemmer? 
Virtual reality har været møde- og konferencenverdenens "næste store ting" i årevis. 
Jeg har længe været stor fan af den danske stand up-komiker Anders Matthesen. Han er efter min mening en af de skarpeste og sjoveste komikere, vi har herhjemme - hvis ikke dén skarpeste og sjoveste. Han er fantastisk til at skrive og spille meget klart definerede, næsten arketypiske, komiske roller, både på scenen og i tv-serier og film som Jul på Vesterbro, Terkel i knibe, Rene hjerter og Sorte kugler.Jeg vil ikke tøve med at kalde ham en stor kunstner.I hvert show, han laver, prøver han noget nyt, og han er på én gang dybt personlig og meget universel i sin komik, der går i flæsket på alt fra Matthesens eget liv og scenepersona til måden, vi mennesker behandler hinanden på, og samfundet er skruet sammen på. Som god vin er han kun blevet bedre og bedre med årene, hvor han også har skiftet ham et par gange, men energien og intensiteten har han altid haft.Han synes dog kun at være blevet mere vred efterhånden, og han minder mig om den amerikanske komiker Lenny Bruce, der bestemt heller ikke holdt sig tilbage i en ætsende samfunds-og civilisationskritik. Bruce var dog til sidst så vred - så paranoid - at han ikke længere var sjov, men snarere desperat og uforsonlig - det er endnu ikke sket for Matthesen.Forhåbentlig sker det aldrig.Ind i Matthesens hovedFordi jeg er så stor fan af Anders Matthesen, har jeg også glædet mig til Pernille Rose Grønkjærs dokumentarfilm om komikeren, Den anden side. Og det er en god film, hvor man kommer endog meget tæt på Matthesen og et stykke ind i hans hoved.Jeg ville dog gerne have været endnu længere inde.Den anden side begynder i dagene op til premieren på hans forrige show, ANDERS (2013), hvor han smed komikerfiguren Anden fra sig, og frem til premieren på hans seneste show, Shhh (2016), der handler om at finde de steder i verden og sig selv, hvor man i en støjfyldt tid kan få lidt ro.Og man fornemmer, at Matthesen godt kunne bruge lidt ro. Tankerne, ideerne, tvivlen og bekymringerne kværner konstant rundt i hans hoved, og han har svært ved at slappe af og være tilstede.Fokus i filmen er i høj grad på Matthesen, men også samspillet med hans kone, Cemille - hun er tilmed hans agent - og en hverdag som småbørnsforældre, der indimellem lider under det hårde arbejdspres og de lange og, forstår man, mentalt og fysisk udmattende turneer, komikeren tager på. Det er ikke, fordi man overværer de helt store skænderier og konflikter, men sammen med kameraet er man alligevel tilstede i enkelte private og smertefulde situationer, hvor parret er på kant med hinanden.Vreden som drivkraftDet er fascinerende at følge forberedelserne til de forskellige shows og ikke mindst opleve Anders Matthesens perfektionisme og dedikation, både når det kommer til scenografi, eventuelle effekter og sin egen optræden.Han har en vision, og den skal der helst ikke pilles for meget ved.Samtidig er han også en stor tvivler, og han sætter hele tiden spørgsmålstegn ved, om det, han laver, nu også er godt nok, om publikum til nogle af prøveforestillingerne reelt morede sig. Hans kone er tilsyneladende den eneste, der kan få beroliget ham igen - hun fremstår som en dygtig og kontant problemløser - og hun er også dén, han diskuterer ideer med til kommende shows.For lige så sikker Matthesen er på scenen, lige så usikker og famlende er han, når han arbejder på et nyt show. Der går tre år imellem de to shows, som så at sige indleder og afslutter Den anden side, og komikeren når flere gange at spørge sig selv, om det mon er slut. Han er ikke længere sulten på samme måde, som han var, da han var ung - der er nogle kostelige videoklip fra en rejse til New York, hvor Matthesen to gange prøvede at stå på scenen i en lille comedyklub - og spørgsmålet er, hvad hans drivkraft nu skal være.Pernille Rose Grønkjær, der har fulgt Matthesen i flere år, har et godt blik for de situationer og momenter, der synes at definere, hvem han er.Personligt tror jeg, at det til en vis grad er vreden, der driver Anders Matthesen - vreden og utilfredsheden med sig selv, sine omgivelser og verdens generelle tilstand. Og jeg ville meget gerne have set noget mere til den vrede eller til hans arbejdsproces, hvor vreden og frustrationerne fokuseres og rettes ind.Da han først får ideen til sit seneste show, Shhh, hopper Den anden side frem til premieren og springer dermed hele udviklingsfasen over. I en spændende film, der i forvejen går så tæt på, og som i høj grad handler om en kunstner og hans proces, kunne jeg godt ønske mig, at vi fik lov til at komme endnu længere ind i troldmandens værksted.' Den anden side'. Instruktion og manuskript: Pernille Rose Grønkjær. Dansk (Biografer landet over).cmc@information.dk Han har en vision, og den skal der helst ikke pilles for meget ved.
Vi kommer tæt på komikeren og kunstneren Anders Matthesen i Pernille Rose Grønkjærs nye dokumentarfilm, ' Den anden side'. Men gid vi kom lidt længere ind i troldmandens værksted.
Dengang jeg hver aften sad på en radiator og så TV-A på et sort-hvidt-fjernsyn i et hus, der hedder Æbelholdt.Dengang digteren Shadi Angelina kom til Danmark fra Iran.Dengang Teater Tugt ikke var født, og Lars Norén ikke havde skrevet ' Personkreds 3', som ændrede mit liv lige så meget som Mohamed Atta.Dengang Shadi kom til landet, og min mor nægtede at give hånd til Pia Kjærsgaard, da der var Højlunds Forsamlingshus på højskolen.Hun vendte sig, perfekt, drejede mod venstre, naturligvis, mod hjertet.Dengang Merkel grundlagde sit antiautoritære verdensbillede, der siden har gjort hende til den frie verdens leder med eller uden håndtryk.Dengang der var en fri verden at lede, og man i øvrigt mente, at der var plads nok.Dengang det hed TV-A, og værten stadig levede og havde shorts på under bordet.Dengang på radiatoren, hvor det til tider handlede om at vippe fra den ene barneballe til den anden, fordi min kuldskær mor havde skruet højt op for de gamle rør i det gamle hus.Dengang min mor levede, og Shadi lige var kommet til Danmark.Dengang Shadi ikke var et problem.Dengang TV-A blev til TV Avisen, men aldrig til nyhederne.Dengang, hov, en tyrker var en fremmedarbejder og havde stort overskæg, ikke som nu en landsforræder, der tror på en mand, der hedder Gülem.Dengang vi begyndte at høre om Balkan uden at fatte en bjælde.Dengang i Jugoslavien, hvor alle konflikterne lå latent, og det derfor var svært at dele landet op i enklaver.Dengang jeg for første gang hørte ordene Nagorno Karabakh.Dengangmed Tjetjenien og de sorte enker.Dengang i 90' erne, hvor TV Avisen seriøst havde et indslag om verdens undergang i den snart kommende vinternat, hvor alting løb ud og blev til et nyt årtusind.DengangMohamed Atta gik omkring i Hamburg, en introvert radikaliseret massemorder lige syd for grænsen.Dengang en yngre Osama beordrede angreb og hellig krig mod de amerikanske vantro, djævelens yngel, og Mohamed Atta fascineret så til.Dengang Bush var en fordrukken bagatel, og Trump endnu en lille pik blandt mange forstyrrede små pikke.Dengang Shadi stadigvæk kunne få lov til at blive dansker.Dengang det begyndte forfra i 90' erne, hvor det begyndte forfra.Dengang de fleste troede, at alting var et samtalekøkken, og man varmede op til nullernes overforbrug.Dengang den store leder stadig var den store leder i den store koreanske virkelighed og ikke som nu hans søn, vi ser hyldet for sine kommende raketter.Dengang Trump ikke kunne sidde og se den fint klædte undersåt på de nordkoreanske medier tale flot om atomraketter en tilfældig aften det herrens år.Dengangman ikke skulle skide i bukserne af angst for, hvad den underfrankerede Trump finder på som modsvar.Dengang jeg stadig spillede fodbold på et rimeligt niveau, og Kasper Dolberg, der nu er lyskenskadet, bare var en baby, og man rent faktisk troede på kapitalismen, eller mange gjorde, Osama og Mohamed Atta gjorde ikke, og jeg ved ikke med Shadi. Troede du på kapitalismen, Shadi? Dengang TV Avisen ikke handlede om, at Frankrig er ved at knække over i mislykket integration.Dengang racisme var et begreb, der handlede om grønjakker og nynazister i Greve.x Dengang racisme var Pia Kjærsgaard, der nu beklæder landets fineste tillidserhverv, og som har hængt et splitflag op i Folketinget.Dengang et splitflag var forbeholdt kongehuset, marinen og landets lystsejlere og endnu ikke, som så meget andet, var blevet kuppet.Dengang jeg troede, jeg vidste, hvad en racist var, hvordan jeg kunne benævne og se en racist.Dengang verden var nem og de onde.Dengang onde.Dengang.Dengang jeg fik min første hanekam og hørte Laiback iført militærsweater i Pumpehuset og på Eigens Ballroom og nød den fascistoide homoerotiske voldsæstetik, mens jeg pudsede mine runde briller og snørede mine støvler.Dengang jeg var autonom og troede på politisk vold.Dengang nynazisterne igen og igen fik tæsk på Vesterbro.Dengang nynazisterne tæskede ensomme punkerpiger i Sydhavnen.Dengang jeg endnu ikke havde forstået, at den, der kaster den første sten, og så videre og så videre til verdens ende og den sidste tango i Paris, hvor de unge, de etniske unge, what the fuck, smadrer en bydel, som om det skulle hjælpe.Dengang jeg troede, at det gav mening at smadre en bydel, og jeg løb med gassen i øjnene og en flaske over hovedet, og der kom kæderne, og jeg troede på ordet pansersvin, kapitalens lakajer, begrebet fascist drysset med løs hånd.DengangMohamed Atta tog til Afghanistan og mødte sheiken.Dengang vi i mindre grad nærmede os en klimakatastrofe, og der stadig var kaptajner på broen.Dengang Shadi? Dengang Shadi blev digter, og jeg selv militant, og det var, før det ændrede sig, og jeg holdt op med at være militant, mens alle digterne blev det, og jeg igen følte mig forkert.Dengang jeg endnu ikke havde hørt en ung mand sige: »Det er det ansvar, vi alle har. Der er nogen, der må tage det«, i TV Avisen søndag 19. marts klokken 18.30. Han talte om avokadoer og forbrugeradfærd, og det summer ligesom lortet op.DengangMohamed Atta trådte ud af sin fars skygge og bøjede sig for sheiken, der sagde: Det er det ansvar, vi alle har, der er nogen, der må tage det.Dengang historien også blev skrevet.Dengang Teater Tugt skrev en mail om ansvar, om kunst og ansvar og flygtninge, og jeg væltede rundt i babysnot og aldrig fik svaret.Dengang Kåre Quist endnu ikke havde sagt: »Og nu, Peter, er du klar med en superzappersøndag, for det hele foregår samtidig«, og jeg sad tilbage i sofaen, forundret lyttede jeg til Peter Møller, der smilede til Kåre og begyndte at tale om håndbold, mens verden altså foregik samtidig, også selv om vi ikke ønsker at se det.Fakta: BLÅ BOG PEDER FREDERIK JENSENPeder Frederik Jensen (f. 1978) er forfatter, bl. a. til novellesamlingen ' Banedanmark' (2014) og senest romanen ' Vold' (2016), som han også ¨ blev nomineret til Politikens Litteraturpris for. Peder Frederik Jensen er blandt de forfattere, der fast skriver på denne plads.
Skrivepulten Hvad sker der, når man en tilfældig søndag ser TV Avisen og begynder at tænke tilbage?
Prøvesalen oppe under kuplen på Det Ny Teater på grænsen mellem Vesterbro og Frederiksberg fyldes med sang. 
Skuespilleren og danseren Silas Holst har på rekordtid skabt en musicalkarriere, hvor hans navn alene kan sælge billetter. 
Salte æbleskiver med bløde løg, kan man det? Spørgsmålet står malet hen over ansigtet på 50 solbrune pensionister.Nervøst kigger de på hinanden og på fade med de noget uortodokse æbleskiver.Forsigtigt bliver lyden af knive, der skraber mod porcelæn, afløst af latter, og samtlige fade bliver tømt, spist med velbehag, åbenbart.»Man skal godt nok lige vænne sig til det, men det smagte rigtig godt,« lyder det fra Lis Schmidt på 74 år.Det kan selvfølgelig være et spørgsmål om generationsforskelle, men der bliver i hvert fald spist op, når de tre unge kokkeelever fra Valby Hotel-og Restaurantskole, Sif Nyberg på 22, Johanne Scheutz, 22, og Louise Elvertorp på 28, serverer højgastronomi for 50 ældre mænd og kvinder i Ældre Sagen. Som en del af deres uddannelse skal de tre kokkeelever afvikle en spiseoplevelse, som går til velgørenhed. Derfor har de allieret sig med Ældre Sagen, som har inviteret 50 af deres frivillige og særlige gæster til ' munter middag hos mormor' i deres lokaler på Vesterbro i København.»Vi skal huske at forkæle vores ældre generation.Og når man tænker på, hvad de normalt får serveret på plejehjem, så er det fedt at give dem en oplevelse af, at mad kan være meget mere end sovs og kartofler,« siger Johanne Scheutz.Bekæmper ensomhedIdeen om fællesspisning udsprang af et ønske om at gøre noget for ensomme ældre, et problem for 33.000 ældre over 65 år i Danmark, ifølge Ældre Sagen, som arbejder aktivt for at bekæmpe ensomhed. Som mange af Ældre Sagens lokalafdelinger forsøger Ældre Sagen København City at skabe et fællesskab om at være frivillig i foreningen, fortæller næstformand i lokalafdelingen Annette Hellmann. Derfor var det også oplagt for hende at invitere hovedsageligt frivillige til en aften med mad og vin. Mange af dem har selv oplevet at miste en ægtefælle eller at sidde på sidelinjen gennem et længere sygdomsforløb, hvorfor det ifølge Annette Hellmann kan være tiltrængt med en aften i godt selskab.»Når du er frivillig i Ældre Sagen, så arbejder du aktivt mod ensomhed - det er hjælp til selvhjælp,« siger Annette Hellmann.For Sif Nyberg har projektet også en personlig vinkel.»Det er selvfølgelig en god øvelse for at afprøve, hvor vi er rent fagligt, men for mig handler det om det billede, jeg har af min morfar, inden han døde. Det har jagtet mig i mange år, at han sad i sin lejlighed, alene. Og jeg har en farmor i Jylland, som er alene. På den her måde kan jeg give noget til nogle, som ikke er vant til at få noget.Bedsteforældre har været virkelig vigtige for mig, og jeg synes tit, at de bliver glemt,« siger hun.Med vin og øl i glassene breder latteren sig gennem Ældre Sagens lokaler på Vesterbro, inden der igen bliver stille. Næste ret bliver præsenteret: en muslingesuppe kogt på gåsefod - en urt og ikke tæerne af en gås forstås. Mere modigt går de ældre til skålene, og lystige ' slurp' fylder lokalet. Resultatet er tomme tallerkner, igen.' Fuck! Kærnemælk, Netto, nu!'Mens de ældre bliver brugt som forsøgskaniner i spiselokalet, har Sif Nyberg, Johanne Scheutz og Louise Elvertorp omdannet den noget beskedne cafeteria-kabys i Ældre Sagens lokaler til et højprofessionelt køkken. ' Ja, tak' og ' bag ved' er de eneste to sætninger, der bliver ytret, mens de tre navigerer rundt mellem hinanden, og de sidste forberedelser bliver ordnet, inden 50 tallerkner bliver anrettet og serveret.Lyden af kokkejargon er umiskendelig, og alle ved lige præcis, hvor de skal stå, hvad der skal ske, og hvordan det skal eksekveres. Pludselig afløses de fåmælte ordrer af en ukendt: ' Fuck! Kærnemælk, Netto, Nu!' lyder det, inden en medhjælper prompte stikker i løb ud ad døren.Næste ret hviler på en kærnemælkssauce, men den er skilt, så der må laves en ny. Det synes dog ikke at gå de tre kokkeelever synderligt på, og gæsterne ænser i hvert fald ikke, at der er blæs på i køkkenet. De kigger spændte op, da næste ret serveres: Kulmule med løgaske og kærnemælkssauce. Og den er et hit blandt flere gæster, kan man se på de endnu en gang tomme tallerkner.Det har taget de tre kokkeelever over en måned at planlægge og forberede den menu, som gæsterne nyder denne aften. Menuen er sammensat af de råvarer, som landmænd, producenter og private har villet donere til formålet.Foruden 1.200 kroner til at komme i gang har Sif Nyberg, Johanne Scheutz og Louise Elvertorp haftet ' kæmpe arbejde' med at hente alt fra sponserede asparges fra Lammefjorden, spiritus fra Copenhagen Distillery og rabarber fra en glad haveejer, som dog alt sammen blot er enkeltdele i den menu, som ifølge Sif Nyberg ville koste over 1.000 kroner pr. kuvert på en restaurant.At alting er sponsoreret, sætter sine tydelige aftryk på aftenen, hvor gæsternes glæde også siver ud i køkkenet til de tre kokkeelever, og flere kommer på skiftud for at udtrykke deres begejstring til kokkeeleverne.»Man kan virkelig mærke, at de sætter pris på, at de får noget udover det sædvanlige, Vi har hafttravlt, men det gik godt. Vi havde et tærtebundskaos, fordi vi ændrede desserten i sidste øjeblik, men vi nåede det,« lyder det fra Louise Elvertorp, inden Johanne Scheutz tager ordet: »Det handler jo om at give igen til en generation, som har givet os en hel masse. Det har været en kæmpe udfordring at lave så meget mad til 50 mennesker - men det lykkedes.« Efter fem retter mad med vin, specialøl, snaps og cocktails er stemningen varm og hjertelig som et skagensmaleri. Der er blevet taget fra i våde varer, og aftenen ender med stående klapsalver for de tre kokkeelever. Om spørgsmålet, hvorvidt man kan servere salte æbleskiver med bløde løg, lyder svaret, at selvfølgelig kan man det.Sonja Petersen, 86, KastrupHvad synes du om maden? »Jeg synes, at det er sjovt at se, hvordan alting er blevet fornyet. Jeg har været smørrebrødsjomfru i 41 år hos SAS i lufthavnen, men jeg har slet ikke grej i mit køkken til at lave alt det, som vi får her i aften - det er godt nok nogle raske piger. Jeg er nysgerrig, og grundreglerne er jo de samme, når man skal koge en eller anden ting, men det er godt nok sjovt at smage, hvordan tingene har udviklet sig.« Hvad er din historie? »Jeg er en af dem, som abonnerer på, at der er en, som ringer til mig hver dag - et tryghedsopkald. Mellem halv ni og ni bliver jeg ringet op af en fra Ældre Sagen, som siger godmorgen og spørger mig, om der er liv i mig endnu, og så taler vi lidt frem og tilbage.Jeg kommer fra en søskendeflok på otte, men ingen af os har børn.Alle mine søskende er døde, så det er meget rart, at man har en, der holder øje med mig. Hvis jeg ikke tager telefonen, så ringer Ældre Sagen til min vicevært, og så går han op og tjekker, om der er liv i den gamle - det er betryggende, fordi der er altid en, som skal rydde op efter en. Desværre sker det ofte, at folk ligger i op til 14 dage, efter de er døde. Jeg kom op til to af mine søskende, efter de havde ligget i tre til fire dage, og det var ubehageligt.Det er en gave, at der er nogen, som vil ofre deres fritid på at ringe til mig hver dag.« Er ensomhed et tabubelagt emne hos ældre? »Ensomhed er jo tabubelagt både for unge og ældre mennesker.Det handler om, at holde sig selv i gang, man behøver ikke at sidde i sofaen. Jeg er fuglekigger, og det er der mange andre, som også synes er sjovt. Så taler man sammen, når man møder dem. Men sådan en aften som i aften er også vigtig, for selvom vi ikke alle sammen kender hinanden, så kan det jo være, at vi mødes og genkender hinanden på fortovet en dag, så har man jo skabt en kontakt til nogle andre mennesker end dem, man omgås til hverdag.«.Anni Sletbjerg, 75, BrønshøjHvad synes du om maden? »Pigerne har været så kreative til at sammensætte menuen, det er helt fantastisk.Sådan en aften her er helt speciel, og jeg skal ikke afvise, at jeg bliver lidt inspireret af den her fantastiske menu.« Hvad er din historie? »Jeg har været afdelingsleder på Rigshospitalet, men jeg har også været tolder, og jeg har drevet butik sammen med min mand. Min mand er syg, så jeg har ikke mulighed for at være frivillig i Ældre Sagen i øjeblikket. Det er et luksusliv at være pensionist, fordi der er så mange tilbud, hvis man altså kigger efter og melder sig til dem. Der er nok mange gamle, som sidder alene, men heldigvis er vi en del, som prøver at hive dem med ud til arrangementer, så de også kan møde nye mennesker.«.Per Vahl Møller, 81, ØsterbroHvad synes du om maden? »Det er meget specielt, jeg har aldrig prøvet noget lignende før. Mine børnebørn vil nok hellere have æbleskiver med æbler i stedet for bløde løg, men det var spændende. Fiskeretter med kulmule og aske, og jeg ved ikke hvad, var helt fantastisk. Nu har jeg arbejdet på plejehjem, og de gamle kan altså godt lide en frikadelle, så det er flot, at folk her i dag er så tilfredse med retterne og spiser op.« Hvad er din historie? »Jeg er uddannet elektriker, men i en periode var der ikke rigtig noget arbejde, så jeg skiftede til et plejehjem, hvor jeg var ' den blå mand', altså ham der kan lave lidt af det hele. Jeg regnede med, at jeg skulle gå på pension, når jeg blev 60 år, men jeg havde det så godt, at jeg blev, indtil jeg fyldte 65. Jeg holder mig aktiv og har altid planer tirsdag og torsdag. Den ene dag går jeg en tur med Ældre Sagen, hvor vi begynder på en s-togstation og går syv-otte kilometer. Det var her, at jeg fandt sammen med nogle stykker, som havde god kemi, så vi besluttede os for, at vi skulle udvide gåturen til en kop kaffe og en ostemad.Den anden dag er jeg ude med en herreklub, hvor vi er fem ældre mænd, som bowler og drikker en øl sammen. Hvis man bare gider at rejse sig fra sin lænestol, så er der masser af tilbud til ældre rundt i København.«.Lis Kampmann, 77, KøbenhavnHvad synes du om maden? »Det er flot at springe ud i sådan en opgave her. De fleste ting er vildt overraskende. Alting er så veltilberedt, og så smager det rent faktisk af det, som står på menukortet. Så tænker man, æbleskiver med løg, det kan man da.« ikke, men det kan man jo godt.Hvad er din historie? Jeg har været sekretær på Rigshospitalet, men jeg har prøvet mange ting og været så privilegeret at være i stand til at skifte job, hvis jeg havde lyst. Det har de unge ikke mulighed for i dag, men jeg håber, at det kommer igen, fordi det giver en masse erfaring med forskellige mennesker og måder at agere på. Jeg har seks børnebørn, og det virker som om, at det er hårdt at være ung i dag. Det er en urolig tilværelse i forhold til vores ungdom.« Er ensomhed et tabubelagt emne hos ældre? Jeg tror, at vi, der har været vandt til at arbejde, ikke har problemer med at komme ud, men for dem, som har oplevet at blive skilt og været alene, er det sværere. Og det er nok mest mændene, som sidder derhjemme, mens kvinderne er bedre til at komme ud - dem ser man ofte til eksempelvis kunstudstillinger, men også her i huset.Bent Heeris, 80, VesterbroHvad synes du om maden? »Det er alletiders. Jeg har stort set ikke prøvet noget af det her før, det har været delikat, selvom det er nyt og ukendt for mig. Særligt den her gåsefod, det har jeg aldrig prøvet før. Jeg er nok lidt gammeldags og kan bedst lide sovs og kartofler.Jeg troede faktisk ikke rigtig på arrangementet, for hvem gør sådan noget? 50 mennesker til middag, ganske gratis, det er helt utroligt. At de overhovedet kom i tanke om at gøre det et sted som her og for os, det er helt fantastisk.Langt de fleste her i aften er ikke vandt til at opleve noget så ekstravagant som det her. Og slet ikke uden at de skal have tegnebogen op af lommen og tænke sig godt om.«.Lis Schmidt, 74, KøbenhavnHvad synes du om maden? »Det er vildt spændende og fantastisk mad, og jeg elsker søde sager, så jeg ser virkelig frem til desserten.« Hvad er din historie? »Jeg bruger huset til dagligt, hvor jeg går til engelskundervisning og gymnastik. Vi er en venindegruppe, som mødtes her for otte år siden, og nu kan vi slet ikke undvære hinanden. Jeg har siddet i bogholderiet på Gads Forlag i 30 år. Vi taler ikke om ensomhed, men går du her i huset, så er du ikke ensom. Der er så mange søde mennesker her, og vi kan grine og græde sammen, det er et meget socialt forhold.Min mand døde for fem måneder siden, og mens min mand var syg var jeg her af og til, og det var rart, at kunne komme og tale med nogen om det.«.hanm@berlingskemedia.dk »Det handler jo om at give igen til en generation, som har givet os en hel masse.Det har været en kæmpe udfordring at lave så meget mad til 50 mennesker - men det lykkedes« JOHANNE SCHEUTZ TAGER ORDET.Fakta: ENSOMHED RAMMER BREDT33.000 ældre over 65 år føler sig ensomme, mens 5-18 pct. af børn og unge i Danmark føler sig ensomme, oftest kvinderne.Ensomhed kan slå ihjel, og hvert år dør 770 flere danskere blandt ensomme end blandt dem, som ikke føler sig ensomme Ensomhed øger risikoen for flere livstruende sygdomme, mens risikoen for at blive ensom stiger i takt med alderen.Der er flere grunde til, at ældre oplever ensomhed, blandt andet: når man forlader arbejdsmarkedet og går på pension hvis man bliver alene, fordi man blive skilt eller mister en ægtefælle og bliver enke eller enkemand, hvis man bliver immobil og får svært ved at komme rundt Kilder: Ældre Sagen, Vidensråd for Forebyggelse og Sundhedsstyrelsen.
REPORETAGE En lørdag aften forleden fik 50 ældre mænd og damer genopfrisket deres smagsløg, da de blev inviteret til hvidbordsmiddag af de tre kokkeelever Sif Nyberg, Johanne Scheutz og Louise Elvertorp i den gode sags tjeneste.
Kreativt på KlostertorvCanBlau Klostertorvet 9 Tapasrestauranten CanBlau med køkkenchef Jimmi Holm ved roret har i mange år været kendt i Aarhus for delikate, kreative tapas, der har tiltrukket alt fra studerende til forretningsfolk.Restauranten flyttede forrige år til større lokaler på Klostertorvet, og hvis man vil have et godt indtryk af den spanske madhimmel, er det oplagt at bestille husets menu med fire kolde tapas, fire varme tapas, mandler, brød og oliven til 348 kr. pr.person.Alternativt kan man selv sammensætte menuen fra kortet, hvor priserne starter ved 28 kr. for en skål spanske oliven. Vi anbefaler som minimum at prøve de friterede kartofler patatas bravas, den fortrinlige miniburger og de klassiske kødboller ved navn albondigas.Og selvfølgelig - ingen spansk tapasmenu uden skinker og pølser. Her har CanBlau et fortræffeligt udvalg, der starter ved 58 kr. for Ibérico Salchichon til skinken Iberico Bellota fra sortfodsgris til 218 kr.Kending i JægergårdsgadeForlæns &amp; Baglæns Jægergårdsgade 23 En gammel kending på tapasfronten i Aarhus er restauranten Forlæns &amp; Baglæns, der ligger fortrinligt placeret midt på den pulserende Jægergårdsgade.Selv beskriver restauranten sig som et lille sted med høje idealer, hvor håndværk, smag, atmosfære og samvær er de vigtigste ingredienser.Vi kan tilføje, at stemningen er fortrinlig, godt hjulpet på vej af de uformelle rammer med rustikke møbler og et menukort skrevet med kridt på væggen.Menukortet byder på 10 forskellige serveringer med priser fra 55 kr. til 155 kr., og vi anbefaler at sætte tænderne i den stegte manchego-ost med akaciehonning, blæksprutter med urtedip og en salat med røget tun, syltet chili og ingefær.Stedet laver også fortrinlige drinks, og hvis man vil gå all in på de våde varer, kan man snuppe en menu med en before-dinner cocktail, to tapas, to glas vin og en after-dinner cocktail for 425 kr.Vandingshul på Fredens TorvPlan B Fredens Torv 2 Siden vinbaren Plan B forrige år slog dørene op midt på Fredens Torv, har stedet slået sig fast som et af byens hyggeligste vandingshuller for vinglade aarhusianere.Det er dog ikke vin det hele, og på menuen i de hyggelige lokaler på torvet er en fortrinlig tapastallerken til 139 kr., som går perfekt til de våde varer. Tallerkenen består af seks hapsere, som dækker over tre slags ost fra ostebutikken Grand Fromage i Guldsmedgade, salami, skinke og fransk paté.Er det ikke nok, kan man supplere op med oliven, nødder eller sprøde bruschetta.Man skal selvfølgelig have drue i glasset, og Plan B byder på mere end 50 forskellige vine fra hele verden.Kan man ikke vælge, foreslår vi at købe et bræt med tre såkaldte smageglas til en rimelig pris på 100 kr.Hvis aftenen skal rundes af med noget sødt, kan man snuppe en af stedets cocktails eller et stykke af den velsmagende chokoladekage på vej ud.Godt gemt i baggårdenMasVino Klosterport 4B Man skal være mere end almindeligt vågen for at finde den lille vinbodega Mas-Vino, der ligger godt gemt i en baggård i Klostergade.Vinbodegaen er indrettet i et tidligere værksted, og lokalets forhistorie skinner tydeligt igennem i den cool indretning, der både er rå og stemningsskabende.På menukortet finder man tapasklassikere som charcuteri, ost og skinke af den eksklusive iberico-type, men vi anbefaler at snuppe menuen med tre eller fem varme småretter til 220 kr.eller 290 kr.Retterne varierer efter sæson og kan byde på alt fra grillet porre med bacon til gedeost med fermenteret hvidløg, der på tidstypisk vis serveres som delemad.I glasset er der ingen vej uden om den hjemmeimporterede vin, der står i stakkevis rundt på reolerne langs væggene. Bag Mas-Vino står folkene bag den ligeledes spanskinspirerede vinbar Pica Pica bag ved Voxhall.Innovativt på Nørre AlléMorena Mia Nørre Allé 98 Parret Vicente og Hector Segura har tidligere drevet restaurant i Spanien, men for nogle år siden rykkede de til Danmark, hvor de åbnede restauranten Morena Mia ved Vesterbro Torv.De spanske rødder fornægter sig ikke i menuen i det intime lokale, der har plads til blot 14 spisende gæster. På tallerkenen byder duoen i det åbne køkken på små, innovative retter med masser af smag fra syden og resten af verden.Man kan sætte tænderne i to menuer med fem eller ni retter til hhv. 375 kr. og 585 kr., og maden anrettes som fotogene serveringer - lige til at poste på Instagram.Den aktuelle menu lyder på blandt andet hjort, blæksprutte og iberisk sortfodssvin.Hold øje med restaurantens Facebook-side, hvor ejerparret flittigt viser de lækre madkreationer frem og fortæller om nye menuer.Bonusinfo: Restauranten er opkaldt efter parrets fælles datter.Rullebånd i GuldsmedgadeBar Tapas Guldsmedgade 36 Running tapas? Yes, den er god nok. Med inspiration fra det klassiske running sushikoncept, hvor et rullebånd på bordet kører rundt med ny sushi til gæsterne, kan man hos Bar Tapas i Guldsmedgade prøve noget så eksotisk som rullende tapas.Spisestedet kalder sig verdens første af sin art, og på menuen er ni kolde tapasretter, otte varme tapasretter og lidt til den søde tand. Prisen er 249 kr. per person, og man kan spise alt det, man vil.Ud over det spanske køkken lader folkene i køkkenet sig inspirere af sæsonens danske råvarer, når der skiftes ud på rullebåndet, og på menuen lige nu er blandt andet omelet med kartofler, svamperisotto og kæmperejer i hvidløg.Til at skylle de rullende tapas ned med byder Bar Tapas på spansk øl og vin, og hvis der skal skrues op for festen, kan man bestille våde varer fra stedets cocktailkort med klassikere som mojito, cosmopolitan og gin og tonic.jpaarhus@jp.dk 
Tapas er meget mere end ost og skinke, men hvor skal man indtage de spanske lækkerier i Aarhus? Her er seks tapassteder, der er et besøg værd.
NÅR selv Margaret Atwood, den djærve, canadiske heltinde bag den anti-patriarkalske Tjenerindens fortælling, på Twitter kan få skudt i skoene, at hun »bekriger kvinder« og bliver beskrevet som én, der »skider på« mindre magtfulde kvinder - blot fordi hun i en konkret sag (creative writing-professoren Steven Galloway blev sidste år fyret fra University of British Columbia) bekymret spørger til retsstatens grundprincip om uskyld, indtil det modsatte er bevist - ja, så er vi kommet længere end for langt ud.Atwoods nylige Twitter-krise tydeliggør, at vi har et problem for tiden. Én måde at formulere det på er at sige, at 1970ernes forbenede og sekteriske munkemarxisme synes at være genopstået, blot nu som identitetspolitisk fjerde-femtebølge-feminisme. Hvor det i sin tid var ødelæggende at blive stemplet som »bourgeois«, er det nu pulveriserende at få prædikatet »patriarkalsk«. Og hvor der dengang herskede en lifligt ironisk modsigelse mellem det, man prædikede, og det, man praktiserede, er det også nu sådan, at de identitetspolitiske fører-amazoner i tolerancens, mangfoldighedens og ligestillingens navn ydmyger, kvaser, stigmatiserer, marginaliserer og ignorerer de angivelige modstandere - alt i Den Gode Sags tjeneste, naturligvis.Hele denne fromme vækkelsesbevægelse virker ikke mindst i litteraturens lille hertugdømme.Dengang gjaldt det om at dyrke de rå, ægte proletarforfattere, for eksempel Andersen Nexø og Jeppe Aakjær, udskamme de fæle borgerlige skribenter, eller demonstrere, hvordan en malabarisk, kapitalistisk værdiorden på den mest fordækte måde sneg sig ind bag linjerne hos Pontoppidan. Sådan er det nu også på nippet til at være i dag - blot med identitetspolitisk fortegn. Over alt og før alt gælder det om at være kvinde, handicappet, LGBTQ, gerne også fra arbejderklassen, eller i det mindste fra en etnisk minoritet, helst også vred, miskendt eller trampet på - sat op imod alt det forkerte: de rædsomt heteronormative, hvide, selvfede, privilegieblinde, borgerlige, mainstream og magtfuldkomne skribenter m/k. Indfoldet i dette simplistiske og krigeriske skema, hvor enhver, der ikke er med mig, partout er imod mig, ligger i ganske høj grad en litteraturpolitisk dagsorden og kanon, der vil fremme nogle og skubbe andre væk.Allerede for uhyggeligt mange år siden læste jeg Tove Ditlevsens Ansigterne og syntes, at den var fremragende. Jeg læste også nogle digte af hende - og mente, at nogle af dem var sentimentale, banale og ret middelmådige. Begge dele gælder stadig. Derfor har jeg betragtet helgenkåringen af Skt. Tove af Vesterbro med blandede følelser. Ført i marken af den gudsbenådede salgs-og brandingekspert Olga Ravn, der også er medstifter af »Hekseskolen«, hvor unge kvinder kan lære at kæmpe mod Pater Familias, og hvor man helst et par gange om dagen skal tage en selfie og smække på Instagram; gudskelov er det »selfies against patriarchy«, og så er trutmunden og de følsomt opspilede øjne pludselig et modigt brændende fremstød i kampen mod ærkefjenden.Fred nu være med dygtig branding og pudsigt selvoptagede selfies! Mere problematisk er det, at hele den generelle front af identitetspolitisk totemisme jo i tavshed forviser værdifulde dele af litteraturen til sidelinjen, baseret på tvivlsomme, ofte uudsagte kriterier.For hvorfor er det nu lige, at det er så usandsynligt, at en Elsa Gress eller, værre, en Henrik Stangerup ville kunne gøres til genstand for genopvækkelse og hyldest anno 2018? Gress var en blændende forfatter, essayist, debattør og oversætter, Stangerup ligeså - men ak, de var borgerlige, de kom ikke fra Vesterbros autentiske baggårde, Gress holdt af John Stuart Mills' Om friheden, og Stangerup hyldede den stokkonservative Kierkegaard. De var begge repræsentanter for en højborgerlig, liberal og fritænkende kultur. De var også ægte kættere, fremfor modebevidste flokdyr.Med andre ord: De passer slet, slet ikke ind i skemaet, der lige nu fremfører amerikanske Chris Kraus (herhjemme bedst kendt for I love Dick), som om hun var Simone de Beauvoir, og Tove Ditlevsen, som om hun var en krydsning af Virginia Woolf, Golda Meïr og Sappho. Lone Aburas er en god forfatter, men den klejne Det er et jeg der taler ville næppe snuppe Montanaprisen, hvis ikke den også krydsede så ustyrligt mange identitets politiske flueben af. Og når Hans Otto Jørgensen i Revolutionær rekanoniserer de kvinder, der blev forvist af Det Moderne Gennembruds macho-trup, ligger det ligefor, at en lignende bestræbelse aldrig ville blive udfoldet over for den diskrete Knud Sønderby, der hverken var trans, gal eller kvinde.Det er et medhørende problem, at al kritik fejes af banen på tre forskellige måder: først som backlash (de magtfulde mænd forsøger at klamre sig til privilegierne), dernæst som udtryk for falsk bevidsthed (kritikeren er smådum og forstår ikke selv, at hun er bærer af patriarkatets dagsorden), eller endelig blot med henvisning til, at kritikeren er en ynkelig, klynkende og latterlig mandsling (kritikerens udsigelsesposition er belastet af det forkerte køn, etnicitet, alder, det betyder, at hans vrede reduceres til »surhed« ). Noget af det bedste i verden ville være at få at vide, at jeg tager fuldkommen fejl, men på en måde, der ikke falder inden for én af de tre kategorier - og som måske endog gør mig mindre uforbederligt uklog.
Kommentar. Det er fint, at litteraturens kanon nu skal rumme flere glemte kvinder, men hvorfor denne karakter af sekterisk frelsthed?
ØsterbroUngdomsavisen. Kundekonsulent Line Wiedemann og videnskabsredaktør Lasse Foghsgaard (th.) besøgte familien Jonesen (tv.) på en regnvåd tirsdag aften. Familien synes, at Politiken er street, og den holder dem unge. Krydsord og sudoku giver familien, som er spredt over hele Danmark, noget at samles om. Og de elsker, når avisen laver det uventede, som ryster deres verdensbillede.KalundborgNetfordybelse. Karsten Poulsen og Sille Bendix Larsen (bagerst i midten) er storforbrugere af politiken.dk. Selv om børnene Sebastian og Mathilde skaber godt med liv, kan forældrene nemt bruge 45 minutter om dagen på at læse netavisen. De vil gerne have endnu mere dækning af udland og kultur, fortalte de Ole Rasmussen, som blandt andet skriver ATS, og projektleder Frauke Giebner.VibyForståelse. 23-årige Erik Qvistgaard (i midten) læser til lærer og bruger rejsetiden til studiet på Politiken.dk. Erik vil gerne lære mere om mennesker og miljøer, som han ikke vidste fandtes. Han holder af, når Politiken har reportager og baggrundsartikler og ikke kun fortæller, når noget sker, men også hvorfor og hvordan. Han havde besøg af journalisterne Frank Hvilsom (tv.) og Kristian Corfixen.BrabrandMorgenkamp. Matthias Wagner (th.) og hans tre roommates på billedet er studerende og splejser om et e-avis-abonnement. Om morgenen er der kamp om, hvem der skal læse e-avisen på iPadden.Taberne må ty til netavisen på mobilen. De er enige om, at Politiken skal have »mere økonomi - mindre københavneri«. De fik besøg af key account manager Karsten Gray og marketingansvarlig Mette Mi.NørrebroMiljøentusiast. Line Andersen (i midten) og hendes kæreste havde inviteret Politiken på besøg i deres hyggelige treværelses lejlighed på Nørrebro. Her bød de velkommen til administrationschef Rikke Freil Laulund (th.) og relation manager Janne Michaelsen (tv.).Line Andersen fortalte, at hun bruger Politiken og andre medier til at holde sig orienteret på jobbet. Hun arbejder med vand i Miljøstyrelsen og følger grundigt med i især politik og samfundsstof. Hun er vild med alt, hvad journalist Ellen Ø. Andersen skriver på Politikens redaktion ' 2050', der beskæftiger sig med klima, energi og grøn omstilling. Hun så også gerne, at Politiken skrev endnu mere dybdegående om klima og miljø med globalt udsyn.Den eneste udfordring i den ellers hyggelige samtale var da også en form for grøn omstilling, en sensorstyret lysdæmper, som Line Andersen har fået installeret i stuen. Den var dog ikke blevet indstillet helt rigtigt endnu, og derfor efterlod den de fire mennesker i en mørk stue flere gange i løbet af aftenen - som en klimavenlig påmindelse om, at de sad for stille.Derudover skortede det ikke på elektroniske gadgets i hjemmet. Parret har intet mindre end fire tablets i forskellige størrelser - men ingen af skærmene er store nok til at give Line Andersen den samme gode oplevelse med avislæsning, som hun får med papiravisen søndag i sofaen.Besøget blev afrundet med en selfie med Line Andersens nyindkøbte polaroidkamera. Så nu hænger Rikke Laulund og Janne Michaelsen sammen med Line Andersens venner på opslagstavlen i køkkenet. Finere selskab kan man vist ikke bede om, og vi takker for et hyggeligt - og klimavenligt - besøg.AalborgJyllandsredaktion. »Kunne man have fået besøg af Kim Skotte?«, udbrød Hanne Jensen (i midten), der har modtaget Politikens papiravis i over 30 år. Hun måtte nøjes med to mindre kendte ansigter fra kulturredaktionen, nemlig Malene Jensen og Rasmus Straka. Heldigvis er kultursektionen den første, Hanne Jensen åbner. Derudover foreslog hun, at Politiken satser på en Jyllandsredaktion.HerslevKerneværdier. Lærer Birthe Møller (tv.) er en travl moderne læser, der mange gange dagligt er på pol.dk på mobilen. Hun råder Politiken til fortsat at være »Danmarks samvittighed« og ikke glemme sine kerneværdier i sin iver efter at være, ja, netop moderne. Journalist Annemette Grundtvig (i midten) og systemansvarlig Vibeke Strube (th.) takker for kaffe og vind i håret i det solbeskinnede efterår.VesterbroGrundig. Marie Hugsted og hendes kæreste, Jørgen Jørgensen (parret til venstre), holder printavisen i weekenden og er digitale abonnenter til hverdag.Marie holder især af Bøger, Ibyen og kulturen, men hun er også glad for, at vores 1.-sektions nyheder er blevet »grundigere og har fået mere baggrund«. De havde besøg af journalist Helene Navne og udvikler Anders Rudkjær Nørgaard.HelsingørPlatforme. Lone (i midten) og Jan Ibsen (th.) har abonneret på Politiken i 35 år. De læser den ikke alene i hjemmet i Helsingør, men også når de er på ferie i Washington, D. C., og New York. Lone bruger e-avisen i hverdagen, men Jan læser kun den digitale udgave på ferien, for, som han siger, »rigtige aviser skal læses på papir«. De havde besøg af Poul Husted, der er journalist på Politikens rejseredaktion.Fakta: HJEM TIL DIGKom med rundt i landetMød her nogle af de 100 læsere over hele landet, som Politiken besøger i forbindelse med kampagnen # hjemtildig i løbet af denne uge.280 enlige og familier, der læser vores journalistik enten på print eller digitalt, har dermed haft besøg af medarbejdere fra Rådhuspladsen i år eller sidste år.Målet er at samle viden og indtryk fra samtaler med læserne og at komme hjem med ny inspiration, så vi kan fløjte videre og tage fat inde på Rådhuspladsen på et mere kvalificeret grundlag.Følg med på Instagram, Facebook og på politiken.dk/hjemtildig.

Af Koreas tre kendte K'er - kimchi, kpop og Kim (Jong-un) - er det desværre mest sidstnævnte Rocket Man, der løber med omtalen i øjeblikket.Derfor var det velgørende forleden at besøge Vesterbros nye Korean Food Bar, Ssam, hvor fokus for en gangs skyld var på de to andre K'er. Toiletterne var overbroderede med plakater af stylede k-pop-idoler, og på menukortet var der indtil flere udgaver af kimchien, den med hvidløg og chili fermenterede hvidkål, der er det koreanske køkkens største kending.Korea-køkkenet stormer frem, også på Vesterbro.Vi havde fået de sidste pladser denne lørdag - desværre på førstesalen i det todelte lokale, der tidligere rummede den vietnamesiske bistro KiVi, hvilket gjorde det svært at få fat i en tjener for at afgive bestilling. Da det endelig lykkedes efter en halv time, så var beskeden, at man da selv skulle gå ned i kælderetagen og bestille i baren! Det er muligt, at Ssam bare kører den ind med autentisk Gangnam Style, men fremover må de gerne sige det meget tydeligt ved seating eller skrive det på menukortet.Til gengæld gik det stærkt, da først bestillingen var gået ind. Snart sad vi med et større udvalg af retter, anrettet på små bakker i bøjet træ. Vi havde satset på at dele dem, men man får ikke udleveret spisetallerkener, og flere retter er ganske enkelt direkte uegnede til den slags social dining - så er man advaret! »Forretten«, en salat ved navn Green Protein Bomb, blev serveret sidst, men smagte fremragende med kikærter, snittet rød-og hvidkål og så overraskelsen: varmristet tofu i en sesam-mayo-dressing! Meget delikat. Små KFC-nuggets (KFC står hér for Korea Fried Chicken) lignede Kentucky-originalen, om end de blev serveret med snittet rødkål og i en meget afdæmpet soja/ ingefær-marinade. Så var der mere kontant knald på kimbab: sushi-lignende tangruller med ris, revet gulerod og syltede grønsager samt et tilvalg af spicy pork.En tilkøbt omgang kimchi havde chilipasta og hvidløg nok til at berettige et helt batteri af soju - små shotlignende glas af en vodkaagtig risbrændevin på ca. 20%, der med risens søde smag er glimrende til mad. Soju minder i smag lidt om den japanske sake, om end den vi fik (20 kr. glasset) var langt fra de mere forfinede saketyper.Somaek er en anden K-klassiker, simpelthen en lokal øl med et shot soju i (40 kr.). For sød til mig, så vi søgte til-flugt i to IPAer fra hhv. Lottrup Stone Street og Schiøtz (med bl. a. citrus og hyldeblomst), begge fra Royal til 45 kr.Blandingen af små snacklignende retter og alkohol har ligefrem et navn på koreansk - anju.Vi fortsatte anju style med langtidsbraiseret spicy tofu. Derefter en meget klodset dolsot bibimbab - en slags koreansk biksemad, med spejlæg på toppen, tilkøb af oksekød (25 kr.), der hyggede sig i en sydende varm gryde med diverse grønsager (ærter, gulerod, agurk, rødkål og bønnespirer) samt såkaldt purple eller black rice. Sidstnævnte er angiveligt et sandt helsedrøn med ekstra mange anti-oxidanter, men efterhånden som hot potten kølede ned, blev den hurtigt til en meget klæbrig og tung risotto. Så var der langt større begejstring for Ssams sliders - faktisk så stor, at vi måtte bestille en ekstra omgang af den bløde briochebolle med fyld af rib eye-bulgogi og en cole slaw-agtig blanding af bl. a. spicy agurk, stegte løg og knasende sprøde forårsløg samt smeltet mozzarella. Simpelthen en himmerigsmundfuld, som i sig selv berettiger lange køer ned ad Colbjørnsensgade. Inden afslutningsbomben - kimchi jjigae - en meget varm og særdeles spicy suppe med tun samt ikke mindst meget stærke bidder af chiliristet tofu og kimchi. En særdeles potent sag, som i et par lange minutter nærmest fik medspiserens hoved til at implodere, da et af kimchikålstykkerne satte sig fast på vej ned. Hvilket fik ham til at foreslå suppen som et passende svar på Kim Jong-uns raslen med raketter.Ægteparret Grace Jeong Hwa og JeffLarsen har sine steder tilpasset velsmagen til europæiske smagsløg, men deres Seoul-udgave af et uhøjtideligt japansk izakaya er med sine hjemmelavede snackagtige retter af ordentlige råvarer noget af det bedste og mest autentiske koreanske mad, jeg har fået i Danmark.Den første halve times venten burde få konsekvenser, men de kompenserede efterfølgende ved en hurtig og sød betjening, så vi lader nåde gå for ret og ender på fire små stjerner.svra@berlingskemedia.dk Fakta: Det spiste viGreen protein bomb salat, 75 kr.Kimbab m. spicy pork, 105 kr.Ssam buns, 105 kr.KFC chicken 15 nuggets, 125 kr.Dolsot bibimbab, 130 kr.Kimchi jjigae, 95 kr.Dubojorim, 45 kr.Samlet pris for to ekskl.drikkevarer: 550 kr.

Jon Stephensen, teaterchef1. Giv alle unge et klippekort på 2.000 kr.»Kulturlivet har svigtet ungdommen. Den statsstøttede del af kulturlivet tilgodeser Politiken Plus-segmentet og gråhårede med stor pensionsopsparing. Derfor skal de 18-til 26-årige hvert år have et klippekort til kulturoplevelser.« 2. Flere midler til skolernes kulturforbrug »Skolerne har meget begrænsede midler til kulturoplevelser. Skolerne er vigtige, fordi de inkluderer alle børn - også dem, der ikke kommer fra et hjem med klaver. Børn har brug for kultur for at lære at perspektivere, reflektere, analysere og finde deres egen kerne.« 3. Lav kulturhuse til unge »Vi sætter snart »Skam« op (på Aveny-T, red.).Vi har solgt 10.000 billetter - 9.000 af dem til unge under 26 år. Unge mennesker vil gerne i teatret, men kulturlivet er domineret af tilbud til det voksne publikum. Det skal der laves om på, og derfor skal de unge have deres egne kulturhuse, der skaber indhold på de unges præmisser.«.Peter Aalbæk, filmmand1. Støt de unges og de ikke-velhavendes kulturforbrug »I dag er det i grove træk de ældre og de velbjergedes kulturforbrug, der bliver støttet.Mekanikereleven skal selv betale sin rockkoncertbillet, mens grossererfruen fra Ordrup får hundredevis af kroner i tilskud til sin operabillet.Det er en kæmpe skrævvridning, som der bør gøres noget ved.« 2. Drop følsomheden og nedlæg nogle institutioner »Hver eneste gang der bliver talt om at nedlægge et museum, egnsteater eller symfoniorkester, er det, som om Tredie Verdenskrig bryder ud. Tilsyneladende må intet laves om - men så stivner kulturlivet.« 3. Giv flere penge til aktørerne - og færre til paladser af glas »Rigtig mange penge går i dag til det administrative lag og bygninger. Flere bør gå til dem, der laver kunsten. Se bare på Det Danske Filminstitut og alle de mennesker, som de har ansat.Alene i kommunikationsafdelingen er der otte ansatte. Otte! Det er 64 timers arbejde om dagen.«.Jacob Skyggebjerg, forfatter1. Skuespillerskolen Ophelia på Vesterbro i København »Fordi der skal uddannes andre typer skuespillere end dem fra Statens skuespillerskole.Ophelia er drevet af idealister, og det giver et andet ambitionsniveau og nogen bedre spillere.« 2. Kultur skal styrke fællesskabet »Det er der stærkt behov for. Samfundet bliver mere og mere alle mod alle, og det er ikke at tilgodese menneskenes bedste. Føler man, at man er en del af fællesskabet, så vil du se, at problemerne forsvinder.« 3. Uvildig og streng borgerkontrol af det, der foregår i og omkring Christiansborg »Der er alt for meget rav i den inde på Christiansborg.Det ser i hvert fald sådan ud for de mennesker, det handler om. Så hvis man vil have et godt forhold styringen og folk imellem, så skal man kunne stole på hinanden og stole på, at vi er der for hinanden.«.Ronnie Fridthjof, film producent1. Dansk film skal konkurrere med Hollywood »Danmark skal leve af det kreative i fremtiden, og derfor foreslår jeg, at man opretter en pulje til store filmproduktioner på engelsk til det internationale marked. Vi skal konkurrere med Hollywood. Vi har talentet til det, men ikke pengene, så talenterne rejser til udlandet for at få lov at arbejde på de store budgetter, hvor de i stedet kunne give milliardindtægter til Danmark.« 2. Udvalg for oplevelsesøkonomi »Vi skal have nedsat et folketingsudvalg til oplevelsesøkonomi.Nye teknologier som virtual reality er i rivende udvikling og kræver et eget udvalg til at sikre, at Danmark kan bruge teknologierne til ny vækst.« 3. Nyt skolefag: Oplevelsesformidling.»Hvor man lærer at fortælle historier uanset medie-og udtryksform, og man også lærer, hvordan dette modtages og opfattes hos publikum.Det skal være fra 0. klasse, for hvis Danmark i fremtiden skal leve af oplevelsesindustrien, skal børnene lære det tidligt via leg.«.Merete Pryds Helle, forfatter1. Revolutionér kunststøtten »Jeg ville gerne lave en forsimpling af kunststøtten til glæde for alle. Det er de bedste kunstnere, der modtager støtte, og derfor får man ofte støtte i mange år med en masse besværlig administration til følge. Jeg ville give de udvalgte kunstnere ti eller femten års legater, som de kan leve af. Det skal være på niveau med det treårige legat i dag. Til gengæld skal kunstnerne stå til rådighed omkring 25 dage om året til vederlagsfrie besøg på biblioteker, skoler og lignende. På den måde sparer man en masse administration, kunstnerne får en stabil økonomi, der giver overskud til at koncentrere sig om det kunstneriske, og befolkningen får også noget for pengene.« 2. Støt e-bogen »Det danske sprog er vigtigt. Støt udbredelsen af e-bogen. Det kommer mange i udkanten og ældre mennesker, der har svært ved at bevæge sig rundt, til gode.« 3. Genopliv Fools-festivalen og sæt den på finansloven »Kan I huske Fools-festivalen? Den ligesom gennemtrængte København med gadeteater, teater og glæde. Tilbage med den. Der tales så meget om outreach, men det kan ofte blive så fladt. Jeg elskede festivalen, fordi den viste teaterkunst på et højt professionelt niveau til en meget bred gruppe mennesker - eksempelvis i form af et kunstfyrværkeri over København og klokkeringning med moderne musik fra alle klokketårne 1. januar, så den tomme tømmermændsramte by blev fyld af klokkemusik.Læs nyheden om finanslovens aftryk på kulturområdet.1. sektion, side 8.
Regeringen har fremlagt sit udspil til finansloven. På kulturområdet er det præget af status quo. Berlingske har bedt en række kulturpersoner tænke højt og komme med deres bud på nyt til kulturens finanslov.
Hun er en Mercedes, og jeg kalder hende Mercedes. Hun er en autocamper fra 1983, kører kun 8 kilometer på literen og er lige blevet hentet fra syn med ny status som veteranbil. Under sengen har jeg tøj, og oppe over har jeg min pladesamling. Jeg har revet det oprindelige køkken og toilet ud, da det fyldte hele vognen. I stedet byggede jeg et minimalt køkken med gasblus og vandhane, så der er plads til alt fra cykeltransport til den der gyngestol, man finder på vejen og bare ikke kan undvære.Mercedes gør, at jeg kan bo alle steder på én gang. Jeg kan have havudsigt, jeg kan være i skoven, jeg kan køre på landet, eller jeg kan bo i en baggård i byen ligesom denne ved Fabrikken for Kunst og Design, hvor jeg holder i dag. Jeg kan flytte mig, alt efter hvordan mit humør er, og hvad jeg kan rumme.For mig er det både et job og en livsstil at være madkunstner. Det har været hårdt arbejde og en lang proces at gå fra et fuldtidsjob som lønmodtager til en tilværelse som selvstændig madkunstner.Jeg måtte starte helt fra bunden og skabe en model, der kombinerer ulønnet kunstnerisk praksis, som kræver tid og rum til fordybelse og eksperimenter, med en selvstændig virksomhed, der har plus på kontoen. Nu har jeg cirka 8 større produktioner om året, og resten af tiden bruger jeg på at finde på og udvikle.Det trives jeg rigtig godt med, da jeg har, hvad jeg skal bruge - hverken mere eller mindre. Dog har jeg nogle gange stadig svært ved at balancere på linen imellem kunstverdenen og erhvervslivet - de verdener er meget langt fra hinanden.Jeg har mit food-lab her på Fabrikken, hvor jeg eksperimenterer og udvikler mine projekter. Efter at jeg har lavet mad i 7 år, har jeg kolleger og venner i restaurationsbranchen, som gerne lægger godkendte køkkener til større produktioner, når eksperimenterne i mit foodlab er klar til at blive sendt ud i verden.Mit første job i branchen var på en restaurant.Siden arbejdede jeg på et gods på landet, hvor der var lidt højere til loftet, men gæsterne kom altid til godset, ikke omvendt. Jeg savnede at kunne udfordre gæsterne i deres møde med maden og rykke ved deres konventionelle spisemønstre. I den periode tænkte jeg meget over, om ikke måltidet kunne andet end at tilfredsstille. Jeg så et stort potentiale for, at måltidet kunne provokere, inspirere og udvikle i både personlige og sociale sammenhænge. Det var ud af de overvejelser, min egen virksomhed, Madkas, opstod.BevægelsesfrihedMercedes var fra starten en stor del af Madkas. Sammen startede vi i det små med at invitere til søndagskylling i københavnske baggårde, hvor gæster blev til publikum, service blev til rekvisitter, og spisesituationer blev til iscenesættelser.Her blev grundstenen til min praksis som madkunstner lagt.Jeg købte Mercedes for 4 år siden. På det tidspunkt boede min kæreste og jeg i en toværelses lejlighed på Vesterbro, og vi oplevede, at det tog al vores energi at forsøge at passe ind i denne lejlighed. Vi rodede rundt i ligegyldige ting som fællesøkonomi for toiletpapir og pålæg og aftaler om, hvornår vi kunne have gæster, når den ene skulle tidligt op næste morgen. Jeg fandt Mercedes i Den Blå Avis, og da jeg ikke havde noget kørekort, måtte jeg have min far med til Jylland for at se på hende. Jeg betalte kontant.25.000. Så var hun min. Dagen efter begyndte jeg at tage kørekort.Mercedes blev det første af de pusterum, både min kæreste og jeg havde brug for. Fra mit nye mobile soveværelse, arbejdsrum og dagligstue blomstrede tanken om, at vores fælles hjem kunne være andet og mere end et sted, hvor vi indretter os på en lille lejligheds præmisser.I dag har vi tilsammen fem baser, der hver især giver os følelsen af hjem.Mercedes er min hovedbase. Både professionelt og privat har jeg behov for at være mobil og i hendes selskab året rundt. Om vinteren er det dog for koldt at overnatte i hende, så der giver det særlig mening at have mere end én base.Jeg har aldrig været bange eller nervøs for at trille alene rundt i landet. Hver gang jeg tænder motoren og tager fat i hendes store rat, føler jeg en råstyrke, og jeg bliver mindet om, hvad jeg faktisk er i stand til, ene kvinde.Samtidig er Mercedes et rum, hvor jeg kan lukke døren og drømme, fri af samfundets forventninger, fordomme og systemer.Her kan jeg bevæge mig på kryds og tværs af kategorier, kasser og titler og møde mennesker der, hvor de er - og skabe midlertidige rum for fællesskab, samarbejde og smagsoplevelser.Moderne nomadeMan kan godt sige, at jeg lever som en moderne nomade, der kun medbringer de ting, jeg har brug for, men det indbefatter altså også wi-fi, så jeg kan se Net-flix, når det regner, og logge ind med Nem-ID, når jeg absolut skal. Så jeg føler på ingen måde, at jeg lever mere hippieagtigt og langhåret end så mange andre.Nydelsen ved at lave morgenkaffen på et gasblus i skoven er lige så stor, som når jeg vælter ud af sengen på Oehlenschlægersgade og vækker min veninde klokken 7 om morgenen ved at kime hendes dørtelefon ned med to croissanter fra 7-Eleven i hånden. Mercedes giver mig bare en mulighed for at være til stede, som jeg ikke har fundet nogen af de andre steder, jeg har boet.Derfor er jeg heller ikke bekymret over, hvordan det skal gå, når jeg til november bliver mor. Vi finder ud af det, Mercedes og jeg. Vi har kørt omkring 30.000 kilometer sammen på 4 år. Hun er en del af min identitet, og hun rummer alle mine ønsker om at leve en kærlig og tilstedeværende tilværelse. Hun er hjertet i mit hjem.Selvfølgelig begynder vi ikke med at bo i Mercedes, men der er allerede investeret i et autosæde, og jeg glæder mig til, at de to skal møde hinanden«.dorte.hygum@pol.dk Fakta: SÅDAN ER DETat bo i..I 6 uger tager Politiken ud i sommerlandet og spørger forskellige mennesker, hvordan det er at bo i campingvogn, husbåd, storkollektiv og andre alternative boformer.Dette er tredje artikel i serien. De første blev bragt 8. og 15. juli.
Den 28-årige madkunstner Augusta Sørensens hjem er en gammel varevogn, der er indrettet som autocamper med seng, gasblus og vandhane. Om vinteren sover hun hos venner eller familie, men også da er det sin Mercedes, hun tænker på som sit hjem.
Nordvest - eller Nord-læder-vest, som de vittige kalder den mere rå og belastede del af København. Snart passer den betegnelse ikke længere - i hvert fald har lædervestene i de senere år fået selskab af unge, studerende, kunstnere og børnefamilier, der ser muligheder i en boligmasse, der både byder på rå fabrikslokaler og klassisk funktionalistisk arkitektur i området omkring Bispebjerg og samtidig er til at betale sammenlignet med andre dele af København.En udvikling, man må forvente, blot tager til, efter at Nordvest fra januar i år og fem år frem er det nye indsatsområde for byfornyelsen i Københavns Kommune. Gentrificeringen er med andre ord godt i gang.Det har nu længe ulmet af privat initiativ i Nordvest. Nogle af de første til at øjne kvarterets muligheder var Katrine og Søren Buchleitner, som allerede i 2007 åbnede Tribeca NV på Bygmestervej. Gastronomisk læner spisestedet sig op ad det italienske trattoria-køkken, mens man på indretningssiden forsøger at ramme den på en gang rå, men classy atmosfære, man kan opleve i den del af New York, der har lagt navn til stedet. Og det går godt på Tribeca NV at dømme på udvidelsen i 2014, hvor parret åbnede lejemålet ved siden af til større selskaber under navnet NXT Door.Københavns bedste pizza?Next door til NXT Door, om man så må sige, ligger mikrobryggeriet Flying Couch Brewing, som blev grundlagt af Peter Sonne i 2011. Han har siden fået tre partnere med sig til at drive det lille bryggeri, som årligt producerer 1.400 hektoliter håndbrygget øl »with an edge«, som det hedder på hjemmesiden. Her kan man også læse, at Flying Couch snart lancerer en ny kollektion af øl - og mon det ikke er den, man letter på låget for, når der på lørdag er »Party On The Couch« med rundstykker og mørkt øl fra morgenstunden og derefter mad, øl og livemusik resten af dagen. (Læs mere om eventet på Facebook.) Kan man ikke vente så længe, leverer Flying Couch også øl på hane til Københavns måske bedste pizza i nabogaden. Det mente et konkurrerende dagblad i hvert fald, da Behov åbnede sidste år i maj på Rentemestervej, som dagen efter oplevede kø langt ned ad gaden - et synligt bevis på, at der var behov for Behov og ikke endnu et kebabsted i området, mente ejerne.Rentemestervej er en uhyre lang vej, der strækker sig fra Utterslev og ned til Lygten, og det er i den grønne ende oppe mod Utterslev, hvor det tynder ud i boligkarreerne, og villaerne så småt tager over, at en newzealænder og en canadier endnu en gang har skelet til New York og åbnet Behov, som de kalder »en spisebutik«. Pizzaerne er trækplasteret - man kan bygge dem selv startende med en bund, der kan være klassisk (nydansk for almindelig), fuldkorn eller glutenfri, hvorefter man vælger typer af sauce, ost og toppings. Men spisebutikken har også morgenmad, sandwich, salater, supper samt livemusik og cocktails på lune sommeraftener.Risteri og hipster-attitudeLængere nede ad Rentemestervej er det voldsomt store Kaffedepartementet netop åbnet med eget risteri og en hipster-attitude, der ikke lader meget tilbage at savne fra Williamsburg 2005.Først nede ved Lygten toner newyorkerreferencerne så småt ud, og i stedet omfavner man med et mildt glimt i øjet den danske krokultur, som den så ud i 1970erne. Det drejer sig om Lygtens Kro, der de senere år er blevet et smart gå-i-byen-sted for de unge på Nørrebro.Det er ikke til at se det, når man går forbi kroen - kun en installation i form af to customized motorcykler med gevir på styret giver en idé om, at man her ikke bare kan få honningglaseret skinke, bratwurst og rabarbertrifli - men også rock-banko, releaseparty på diverse rock-og heavyudgivelser, 60s vinyl djs og en såkaldt »Spitzen Quiz«. På Lygten helt nede ved Frederikssundsvej ligger også Verdenshjørnet, som åbnede sidste år på den plads, der husede et af byens mere skramlede loppemarkeder, der primært bestod af defekte printere, udtrådte sko og andre klunsede ting. Verdenshjørnet består af en række foodtrucks, som tilbyder alt fra japanske ramennudler og marokkanske sandwich til nepalesisk butterchicken og mexicansk tacos - et alternativ til Papirøen, der har sidste sæson i år, før der starter nybyggeri på den eftertragtede byggegrund i Københavns Havn.Foodtrucksene på Verdenshjørnet er parkeret omkring Tipi Bar, der holder til i to store sammenhængende tipier. Inde i tipierne kan man købe drikkevarer og spise maden fra pladsen udenfor i behagelige lænestole og sofaer.Verdenshjørnet er et kommunalt initiativ, som ifølge overborgmester Frank Jensen hjælpe med at løfte kvarteret og gøre det hyggeligere og mere attraktivt - en udvikling, som allerede er godt i gang.kifl@berlingske.dk Fakta: FAKTAGentrificeringGentrificering er et begreb for forandringen af et byområde, hvor velhavende mennesker køber ejendom i et mindre velstående kvarter og med tiden presser de oprindelige beboere ud. Et velkendt dansk eksempel er 1990ernes byfornyelse af det gamle københavnske arbejderkvarter Vesterbro, som i dag har en af de højeste kvadratmeterpriser i Danmark. En anden ofte set vej til gentrificering er, når kunsterne og andre kreative mennesker på grund af billig husleje rykker ind i gamle arbejder-og industrikvarterer, hvorved de skaber et spændende bymiljø, som hæver boligpriserne.
Mikrobryggerier, dansk krohygge med et twist, pizza efter newyorksk forbillede og streetfood fra Nepal og Marokko. Den nordvestlige del af København bugner af nye steder - og af initiativ.
Den lille klub er et tyrkisk åndehul i hjertet af København.I løbet af tirsdag eftermiddag siver dusinvis af mænd enkeltvis og i par ind fra Halmtorvet, og når døren til Vesterbro er lukket, er det som at stå i en café midt i storbyen Istanbul: tyrkisk kaffe, stærk tyrkisk te og mælkehvid tyrkisk raki i de små drinksglas.Snakken foregår - selvfølgelig - på tyrkisk.Men de seneste måneder er luften blevet fortættet af andet end den cigaretrøg, der hænger dovent over kortbordene. Selv om der er 2.000 kilometer til Istanbul, er den forestående folkeafstemning om en ny forfatning fulgt med til Danmark.Den sædvanlige gode stemning og de gode grin forstummer ofte, når snakken drejer sig ind på politik og præsident Recep Tayyip Erdogan, fortæller den 70-årige bestyrer af klubben, Süleyman Yigit.Det er et giftigt emne.»Når politik kommer på bordet, så kommer diskussionerne, og de kan være hårde. Folk bliver uvenner. Skænderierne tager lang tid«, siger han, mens han tilbereder en risret ude i det trange køkken til de kunder, der skulle være blevet sultne.Selv blander han sig ikke i politik, tilføjer han salomonisk.»Men der er flest, der er imod Erdogan«. Det er også den opfattelse, jeg får efter et par timers småsnak med en halv snes af mændene: De fleste ryster på hovedet af præsidenten og hans forsøg på at gennemtvinge en forfatning, der vil give ham mere indflydelse.»Altså, han vil jo være både sultan og kalif! Han kalder tyskerne og hollænderne for fascister og nazister, men det er da ham selv, der er fascist. Han vil bare være en ny Saddam Hussein eller en ny Moamar Gaddafi«, lyder det opbragt fra en ældre rundkindet mand, der ikke overraskende er på nejsiden.Men hans navn skal ikke i avisen, understreger han lige som de fleste andre.Det er der en grund til: At kritisere præsidenten kan blive noteret i Tyrkiet. Så kan ferieturen blive til en kontant afvisning i lufthavnen, eller til chikane mod familien derhjemme, lyder frygten.Derfor skal uenigheden helst holdes inden for de fire vægge i klubben, hvor man trods alt kan finde sammen igen ugen efter over et nyt spil kort eller et slag tavla, backgammon.»Men vi ved selvfølgelig allesammen, hvem der er for et ja, og hvem der er for et nej«, siger en tyndhåret mand i tresserne og peger rundt i lokalet.»Ham der, han stemmer nej - ham der stemmer nej - han stemmer ja«. Den enlige ja-siger kigger op fra sit kortspil og ryster på hovedet for at vise, at heller ikke han har lyst til at gå ind i diskussionen.»Af og til går bølgerne højt, så vi undgår helst politik«, siger den 61-årige journalist Irfan Kurtulmus fra den store avis Milliyet.Han vil heller ikke selv fortælle, hvad han stemmer, »men jeg kan sige så meget, at jeg er en sekulær type«.Europa »skubber Tyrkiet væk« Lige siden det tyrkiske kupforsøg i juni har politik været et følsomt emne i klubben, forklarer en anden mand.Det er ikke blevet bedre af de seneste ugers udvikling, hvor tyrkiske ministre har fået forbud mod at holde valgmøder i Tyskland og Holland - noget, der fik Erdogan til at beskylde de to lande for fascisme og nazisme. Eller efter at statsminister Lars Løkke Rasmussen (V) udsatte et besøg fra den tyrkiske regeringsleder, Binali Yildirim, i protest over Erdogans ord.Alle de tilstedeværende er klar over, at tyrkerne i Europa er en eftertragtet vælgergruppe.Der er ganske vist kun omtrent 32.000 stemmeberettigede tyrkere i Danmark, der enten har tyrkisk eller dobbelt statsborgerskab, det samme som i en enkelt mellemstor tyrkisk by. Men i hele Europa er der mellem fire og fem millioner, og meningsmålinger viser, at afstemningen ligger på vippen.Selv mange af Erdogans modstandere ærgrer sig over, at de tyrkiske politikere blev afvist. Det var at spille lige i præsidentens hænder, så han kan harcelere over, at Vesten ikke tillader en fri debat.»Europa skubber Tyrkiet væk fra sig - det det er noget rigtig skidt, for det tvinger dem til at søge mod øst«, siger manden i tresserne.Diskussionen begynder at bølge igen, når snakken falder på Lars Løkke Rasmussens beslutning om at udsætte mødet med sin modpart. Det var det eneste rigtige oven på Erdogans vilde udfald, mener en. Dumt, mener andre: Løkke burde have taget imod Yildirim, men forbudt ham at holde valgmøder.Det sidste er Murat Kesgin enig i. Den 44-årige taxachauffør er en af de få tilstedeværende, der vil udtale sig om Erdogan med navn - og det skyldes til dels, at han kun har dansk statsborgerskab og derfor slet ikke kan stemme.»Jeg er stærk modstander af, at Erdogan skal have mere magt. Vi har haft diktatorer nok i regionen. Og selvfølgelig reagerer Holland og Tyskland vredt på Erdogans angreb. Men Lars Løkke Rasmussen kunne godt have sagt til Yildirim: Du er velkommen, men når du så kommer, så giver jeg dig en lektion i ytringsfrihed«. Bemærkningen får flere til at nikke og andre til at ryste på hovedet. Det er tydeligt, at snakken vil dukke op igen og igen de kommende uger. Men ingen ser ud til at glæde sig over det.»For mig er det værste, Erdogan har gjort, at han har skabt en gigantisk kløft mellem befolkningsgrupperne«, sukker en af de ældre mænd.adam.hannestad@pol.dk Når politik kommer på bordet, så kommer diskussionerne, og de kan være hårde Süleyman Yigit, klubbestyrer.Fejl og Fakta: 16.03.2017Kupforsøget i Tyrkiet sidste sommer fandtsted 15.-16. juli  ikke i juni, som vi skrevi går på side 11 i 1. sektion.
TYRKIET Folkeafstemningen i Tyrkiet og landets forhold til flere EU-lande er blevet farlige emner i de tyrkiske kaffeklubber i Danmark.
Nogle kendte mennesker skuffer en.De er mindre, end man tror på alle måder. Sådan er Hugh Fearnley-Whittingstall ikke. Han er kendt for sine madprogrammer fra River Cottage, hvor han i idylliske omgivelser ikke bare laver mad, der ser vidunderlig ud, men også tilbyder et kig ind i et liv, der virker så uendeligt hyggeligt med en stor have, overskud og ro.Og det er, som om at han har taget roen med, da han kommer tussende hen gennem lobbyen på Hotel Guldsmeden på Vesterbro. Han har ikke sko på, bare et par stribede blå uldne sokker. Han har en krøllet skjorte, en kæde om halsen, og så er han forsinket, fordi han skulle tale med sin søn, der ringede. Han undskylder ikke. Han forklarer det bare. Sønnen er vigtig. Han går i skole i Indien og ringede hjem.Han fylder 18, og når han er færdig med at læse i Indien, hvor han tager en international gymnasieuddannelse, vil han være fisker.»Bæredygtig og kommerciel fisker, så må vi se, hvordan det går,« fortæller den stolte far.At han vil lave noget, der er relateret til fødevarer, kan næppe overraske. For sønnen er sammen med sine tre søskende vokset op i et hjem, hvor mad betyder meget. Hugh Fearnley-Whittingstall er kok og har siden 1997 produceret TV-udsendelser og kogebøger, og han har i de senere år også skabt programmer, der forholder sig til fødevareindustrien som serien »Hugh's Fish Fight« og »Hugh's War on Waste«, der handler om fiskeriet og om de enorme mængder af mad, der aldrig bliver spist.»En tredjedel af den mad, der produceres, bliver aldrig spist. Store mængder af den bliver aldrig nogensinde sat til salg i butikkerne.Når det handler om grøntsager, har vi i hvert fald i Storbritannien så skrappe kosmetiske krav, at mange ting aldrig bliver solgt. De bliver kasseret, fordi vi har vænnet os til, at madvarer skal være perfekte. I reklamer ser vi perfekte gulerødder fotograferet og blæst op i kæmpestørrelse, og så tror vi, at mad skal se sådan ud. Men hvordan kan vi opføre os sådan i en verden, hvor mange sulter?« Han mener, at en af grundene er, at i fødevareindustrien opererer man med et vist overskud.Der skal være noget at spilde.»Hvis der er overskydende kapacitet, kan man altid bruge den til at presse leverandører.Man kan sige til ham, der laver pastinakker, at hvis han ikke sætter prisen lavere, tager man nogle flere hos hans konkurrent. Industrien har ingen interesse i at nedbringe spildet. Men som mennesker på den her planet er vi nødt til at gøre noget for det. Vi kan ikke bruge så mange ressourcer, og vi kan slet ikke vide, at der er folk, der sulter, mens der bliver smidt mad ud.«.Alle kan gøre nogetHan har ingen let løsning, men alle kan gøre noget, uanset hvordan de lever. Han foreslår, at man begynder at overveje, hvor man ligger på en skala - hvor yderpunkterne er - at man kun spiser forarbejdet mad, eller at man lever som en bushman i Kalahari-ørkenen, hvor man er jæger og samler og kun lever af det, man finder.»Bare tag et skridt ud mod det mere naturlige.Jeg siger ikke, at vi skal nedlægge supermarkederne, men køb økologisk, køb lokale varer, som er i sæson. Du kan måske ikke få en have, men du kan måske have krydderurter i dit køkkenvindue eller på altanen. Bare tag et lille skridt.« Sidegevinsten er, at man ud over at leve en lille smule mere hensigtsmæssigt på den store skala over for kloden bliver, hævder han, lykkeligere af at kunne lave mad: »At kunne lave mad er at kunne sørge for sig selv, sådan helt grundlæggende, og kan man det, får man det bedre med sig selv. Man får et bedre selvværd af at kunne lave mad.Derfor er det så trist, at vi har svigtet en hel generation af unge især i fattige kvarterer, som ikke har fået de evner. Folk kommer så tit på mine kurser og siger: ' Vi har fået høns' eller ' jeg har lavet en have', og jeg kan se på dem, at det virker. Det at kunne passe på sig selv er fantastisk. Jeg har haft det sådan hele mit liv.Jeg flyttede fra London og ud på landet, da jeg var seks, og måske er det derfor, jeg er så fascineret af naturen, fordi jeg oplevede det i en alder, hvor ting gør indtryk på en. Jeg kan huske, hvor vildt det var at gå ud i naturen, plukke et bær fra en busk og kunne spise det. Det var et mirakel. Det, synes jeg stadig, det er.«.skr@berlingskemedia.dk Fakta: Blå bogFødt 1965. Gift med Marie, far til fire. Bor på en lille gård i East Devon.Første kogebog udkom i 2001 - han har udgivet i alt 11. Har produceret en række TV-udsendelser, der alle beskæftiger sig med mad. Den nyeste udgivelse på dansk, »Let og Sundt til hverdag«, består af en række opskrifter uden mælkeprodukter og hvede.
år har Hugh Fearnley-Whittingstall lavet TV-programmer og kogebøger fra River Cottage i London. Men i virkeligheden handler det ikke om at få noget bedre at spise. Det handler om, at man bl iver et lykkeligere menneske af at kunne lave mad.
For nylig havde vi i Folketinget en debat om »udenlandske« elever i gymnasiet.Sådan var det formuleret i et beslutningsforslag, der kom fra den røde side i salen. »Udenlandske« elever burde fordeles sådan, at der ikke var flere end 30 pct. på noget alment gymnasium. Der var flere mærkelige ting ved denne debat.Den første mærkværdighed bestod i selve terminologien. »Udenlandske elever«. Der er ikke nogen klar definition i beslutningsforslaget.Men et sted omtales de pågældende som »to-sprogede« og et andet sted som i modsætning til danske. Og så nævnes problemerne med Langkaer Gymnasium ved Aarhus, der var meget i medierne sidste år pga. en meget høj andel af elever med ikke-vestlig, muslimsk baggrund, som fik de danske elever til ikke at søge gymnasiet. Så mon ikke, det er det, de mener? Elever med ikke-vestlig, muslimsk baggrund? Så uden at sige det, peger de røde partier på den kulturkløft, der eksisterer i alle europæiske lande i dag mellem den oprindelige kristne befolkning og den tilvandrede muslimske befolkning. De røde partier har altså erkendt problemerne - de tør bare ikke sige det rent ud! Den anden mærkværdighed er, at det kun er det almene gymnasium, der er med i beslutningsforslaget. Hvorfor ikke det tekniske gymnasium eller erhvervsuddannelserne? Der er også mange ikke-vestlige, muslimske elever. Hvorfor skal man kun lave kvoter på det almene gymnasium? Jeg har ikke et svar. Men kunne det tænkes, at folketingspolitikere mest har omgang med folk, der har børn på almene gymnasier, og derfor ikke rigtig har fået øjnene op for problemerne i andre dele af samfundet? Vi ved jo, at også røde politikere sætter deres børn i privatskoler i folkeskolealderen.Men når de rammer gymnasiealderen, er det sværere at komme væk fra problemerne med kultursammenstød. I hvert fald hvis man ikke vil søge et privat gymnasium.Med de nuværende regler for ansøgning til gymnasiet er det vanskeligt at forudsige, hvilke gymnasier, der vil blive domineret af danske elever, og hvilke der vil blive domineret af ikke-vestlige elever, og hvor man selv ender med at blive optaget.Der er en tendens til, at begge grupper ønsker at gå sammen med sine egne. Men med det frie gymnasievalg, hvor man får sin første-prioritet opfyldt, hvis der er plads, og ellers bliver fordelt, hvor der er frie pladser, er det svært at se, hvor man ender. Især i en storby som København. Så er der ikke plads på det dansk-dominerede gymnasium Rysensteen på Vesterbro, risikerer du at blive placeret i det nærmeste gymnasium med frie pladser. Hvis du bor på Frederiksberg er det måske Frederiksberg Gymnasium, hvor der sidste år var omkring 60 pct. ikke-danske i 1.g. Det er nemlig ikke sådan, at danske boligområder har danske gymnasier og omvendt. Jeg kan godt forstå, at mange elever og forældre synes, at situationen er uoverskuelig. Tænk, hvis man har tjent sig op til en god indtægt og en bopæl på det fine Frederiksberg - og så kan man alligevel ikke få sine børn i et dansk gymnasium! Man risikerer at skulle flytte langt for at være sikker på komme på et gymnasium, hvor de danske er i overtal. Men sådan har det jo været i mange år for danskere, der bor i ghetto-områder. Mange er flyttet, men de, der ikke har ressourcer til det, bor der stadig.Og deres børn går i skoler med et flertal af ikke-danske børn. Dem har de røde partier bare ikke været så lydhøre over for. De har måske selv sat deres børn på privatskoler, eller er flyttet derhen, hvor det ikke var nødvendigt. Men i gymnasiet er det med de nuværende regler sværere. Så endelig vågner de røde op og erkender problemet. Tillykke! Den tredje mærkværdighed består i, at beslutningsforslaget netop kom fra den røde side, der i år og dag har talt om lyksalighederne ved et »mangfoldigt« samfund og har gået ind for en »human« udlændingepolitik, hvor de har kritiseret Dansk Folkepartis ønske om et stop for indvandring fra muslimske lande.Den danske udlændingepolitik har gjort, at vi i dag ifølge den uafhængige amerikanske tænketank, PEW, har en muslimsk befolkning på 5,4 pct. (og tallene er formentlig for lavt sat). Hvis ikke Dansk Folkeparti havde fået indflydelse på udlændingepolitikken fra 2001, ville vi formentlig have haft en langt større andel. Den svenske model, som de røde partier af og til har fremhævet som den rigtige, har ført til en andel på 8,1 pct.Den samme PEW-analyse fremskriver den muslimske befolkningsandel i 2050 ved forskellige scenarier. Hvis vi stopper al muslimsk indvandring nu, vil der i 2050 være 7,6 pct. Uden et paradigmeskift risikerer vi enten 11,9 eller 16,0 - afhængig af presset mod Danmark. Anderledes i Sverige. Hvis de stopper al indvandring i dag, vil de alligevel have 11,1 pct. i 2050. Ellers vil de få enten 20,5 eller 30, 6 pct. Så hvis de røde partier konsekvent havde ført en svensk udlændingepolitik og sørget for, at den ville fortsætte fremover, behøver vi i 2050 ikke at debattere en tvungen omfordeling. Der ville ikke være et eneste gymnasium med færre end 30 pct.! Jeg er glad for, at de røde partier har forstået, at udlændingepolitikken har alvorlige konsekvenser for os. Også i gymnasiet.Måske er det årsagen til, at S er kommet med et valgoplæg om udlændingepolitik. De kunne også bare tilslutte sig Dansk Folkepartis paradigmeskift.Marie Krarup er MF (DF) og sit partis forsvarsog gymnasieordfører.Endelig vågner de røde op og erkender problemet. Tillykke!.
Kommentar.
Egentlig forstår Christian Lollike det ikke.Hvordan kan det lade sig gøre for et samfund at bilde en faggruppe som sygeplejerskernes ind, at deres job er værdifuldt, ja, nærmest et kald, uden samtidig at levne et rum til at agere efter de værdier? »Der skal en hel anden værdsættelse af deres arbejde til, en helt anden respekt for faget. Grundlæggende er det absurd, at sygeplejersker, som har så stort et ansvar, er så lavtlønnede i forhold til f. eks. reklamefolk. Hvad er mest væsentligt for os som mennesker? Dér er der noget i vores samfund, som er meget mærkeligt skruet sammen,« mener dramatikeren, der er Aarhus-aktuel med forestillingen "Hospitalet" på Aarhus Teater.Han er på alles sider, understreger han.»Jeg vil gerne vise publikum, hvad det er for nogle idéer og værdier, som vi lader os styre af og definere efter.Vise, hvilken omkostning de har,« siger dramatikeren.»Det virker vildt plat at sige det, men nogle sygeplejersker går jo grædende hjem fra arbejde. Jeg begyndte med dette projekt for to år siden, og det er kun eskaleret siden.Sygeplejerskefaget er fyldt med svulstige ord som kald og medmenneskelighed, men i realiteten giver man på ingen måde plads til det i deres hverdag. Det er simpelthen noget bullshit at beskrive jobbet som et kald.«.Groteske forholdHan håber, at han i "Hospitalet" får fortalt en historie om, hvor groteske forholdene på de danske sygehuse efter hans mening er blevet.»Dybest set vil jeg gerne have, at vi når ned i overvejelser om, hvorfor vi har indrettet samfundet, som vi har.Hvad er det for nogle værdier, vi orienterer efter? Går vi virkelig rundt og kalder det logik? Sundhedsvæsenet trænger til, at der er nogen, der råber op. Dette er helt klart et opråb fra min side: Stop nu,« siger han.Vi sidder på hans kontor i teatret Sort/ Hvid på Vesterbro i København. Bag skrivebordet ligger en madras på gulvet. Den bruges somme tider til at tænke store tanker, andre gange til paniske.»Det kommer an på, hvor jeg er i processen,« griner han, der er chef på Sort/ Hvid og netop har haft premiere der som dramatiker og instruktør på "Der var et yndigt land".Christian Lollike bruger gerne teatret som sin arena.Det er her, han råber og agerer fra. I "Hospitalet" gør han det i en blanding af dokumentar og farce, som han kalder doku-farce.»Jeg elsker at blande modsætninger, gerne grove modsætninger.Historien har sandhed i sig - den bygger på noget helt reelt, og farce har noget andet, som er meget opskruet, næsten falsk,« siger han.I søgefeltetDe danske hospitaler har længe været i hans søgefelt.Noget var galt, mente han.»Egentlig var det bare, fordi jeg kender en del sygeplejersker og læger og hørte deres historier fra deres arbejdsliv.Så begyndte jeg at tage med dem på arbejde på Rigshospitalet og Bispebjerg Hospital i København og invitere mig selv ind for at tale med læger, sygeplejersker og patienter,« siger han.Han fik masser af stof i sine samtaler.Blandt meget andet om læger, som bare ikke har nået at sætte sig ind i, hvad der egentlig er galt med patienten.Som fejlopererer eller sidder og gaber, mens de fortæller en patient, at vedkommende er dødeligt syg.Ingen hellige områder»Det er et vigtigt område - det handler om vores velfærdsstat.Den er under afvikling i øjeblikket. Der er ingen hellige områder mere, alt skal betragtes som en virksomhed.Den måde at tænke på kommer også ind på universiteterne nu. Forhåbentlig kan mit stykke tale ind der også,« siger han.»Flere af scenerne er tæt på at være udskrivninger af samtaler, jeg har haft. For at sætte historien under pres, begyndte jeg at blande et plot ind i alle de episoder, inspireret af en historie fra Nakskov om en sygeplejerske, der blev anklaget for at have begået drab på flere patienter. Jeg lagde en form for farcesprog ind over fortællingen, ikke for at gøre det mindre realistisk, men i virkeligheden for at forstørre det groteske i den virkelighed, jeg havde mødt på sygehusene.« Sygeplejersken blev i 2017 ved Østre Landsret kendt skyldig i fire drabsforsøg, men Christian Lollikes inspiration stoppede meget før.Han plukkede bare i de historier, der var i starten om, at hun måske bare var for dygtig for kollegerne og andet snavs, der blev hvirvlet op.»Jeg valgte at tage den del af historien og lave min egen fortælling,« siger han.Egne erfaringerSamtidig oplevede han et sygehus på tæt hold, da hans mor blev indlagt med dobbelt bækkenbrud.»Sygeplejerskerne havde ikke tid, og lægerne kunne ikke forklare, hvad der skulle ske. Vi insisterede og stampede i gulvet - det er det, man skal. Men det er ikke sådan, det bør være. For så bliver det lige pludselig de privilegerede, der kan vurdere og tale for deres egen sag, der har de bedste muligheder, når de bliver syge,« fortæller han.»Det går for stærkt, det handler ikke om menneskelig omsorg, men om at behandle i en fart, så patienterne kan sendes hjem igen. Jeg er ikke imod effektiviseringer - det er for så vidt godt, at vi finder ud af, hvad vi bruger pengene til. Men der er så meget i sygeplejerskefaget især, som bare ikke kan måles og registreres. Det er alt det, der er ved at gå tabt.« Der er blevet mindre tid til at være sammen med patienter og til hele den dimension, der hedder at ruste et menneske, der har fået en dødsdom eller en livsforandrende sygdom, mener han.»Det nedprioriteres, for det handler om at få folk repareret, som var de biler, og så hjem med dem. Man glemmer, at det er mennesker, man har med at gøre.«.tina.bryld@jp.dk Fakta: AARHUS TEATER "Hospitalet"Dramatikeren Christian Lollike snitter i det danske sygehusvæsen med sin nye forestilling, som han selv kalder for en doku-farce.Den er lavet i et samarbejde med teatret Sort/ Hvid i København, som han er chef for.Dramatiker: Christian Lollike Medforfatter: Sigrid Johannesen Iscenesættelse: Runar Hodne Scenografiog kostumedesign: Franciska Zahle Medvirkende: Mette Døssing, Inge Sofie Skovbo, Nanna Bøttcher, Kristian Holm Joensen, Thomas Mørk, Kjartan Hansen, Patricia Schumann og Mette Klakstein Wiberg Forestillingen spiller Aarhus Teater til den 10. marts.Den 16. marts-14. april spiller den på Sort/ Hvid.
Dramatikeren Christian Lollike er Aarhus-aktuel med "Hospitalet", hvor sygehusvæsenet står for hans præcise skud.
Antallet af filmatiserede romaner har formentlig aldrig været større.Ifølge planerne vil 2018 byde på 46 filmatiserede bøger i landets biografer.Det er hele 26 procent, hver fjerde programsatte film. Blandt de mest kendte titler, der filmatiseres, er Ole Lund Kirkegaards »Hodja fra Pjort«, Lene Kaaberbøls »Vildheks« samt Maria Svelands »Bitterfissen«. »Jeg kan ikke huske, at antallet har været så massivt før,« siger Kim Pedersen, formand for Danske Biografer, der står for optællingen.Han peger på en økonomisk presset filmbranche som forklaring. Når antallet af biografgængere falder, satser producenterne på det sikre.I 2018 vises foreløbigt 46 filmatiserede bøger i landets biografer. Det er hver fjerde programsatte film. »Jeg tror, at der bliver lavet ligeså mange unikke historier som altid, det er bare blevet sværere at få dem finansieret. Hvis en producent satser på et velkendt materiale, er han allerede forud på point, fordi folk hellere køber billetter til historier, de kender. Antallet af franchise-film (film i samme serie, red.) svarer til 12 procent af film i biografen, men de sælger 50 procent af billetterne. Folk vil have det, de kender.« Kim Pedersen understreger, at det forhold især gør sig gældende på det amerikanske marked, der satser meget sikkert. I Danmark er det ikke helt så slemt.»Her er det en højere procentdel af filmene, der bygger på originale historier,« siger Kim Pedersen.Det er ikke første gang, at man ser kendt materiale som fortsættelser eller romaner sætte sit præg på filmbranchen. Den udvikling har gennem flere år været støt stigende.Tore Rye Andersen, lektor i litteraturhistorie ved Aarhus Universitet, mener,, at filmbranchen altid har vendt sig mod bøgerne for at søge inspiration. Samtidig er især den nye litteratur god at omforme til filmens sprog.»Det er, som om nogle af de nye forfattere, der ser romanens position som truet, prøver at hente inspiration fra de medier, de føler sig truet af,« har han forklaret til en tidligere artikel i Kristeligt Dagblad, hvori han også nævnte en generel afsmitning mellem medierne.Det betyder, at romaner, TV-serier, grafiske romaner og film begynder at nærme sig hinanden.At romanen får flere visuelle virkemidler, og at TV-serien bliver mere litterær.Der er altså ingen grund til at begræde udviklingen.Det gør Anne-Grethe Bjarup Riis heller ikke.Næste år skal hun instruere »Bitterfissen«, som hun kalder »en vigtig bog om nogle af de strukturer, der ligger bag hele den meget omtalte # metoo-kampagne«. »Jeg er ikke bange for, at nogen skal tænke, at romanen var bedre. At skrive bøger er en helt anden kunstart. Jeg skal løfte materialet op til en visuel fortælling. Det er en fantastisk opgave, fordi du sidder med så meget materiale og så mange detaljer, når du skal filmatisere en bog,« siger Anne-Grethe Bjarup Riis. Hun understreger, at hun gerne vil være tro mod bogens historie.»Jeg tænker ikke, at historien skal kunne genkendes ord for ord. Det vigtigste er, at handlingen kan genkendes.« Hvis alt går efter planen, er der premiere på »Bitterfissen« til næste år.På teaterfronten har det længe været et problem, at et stigende antal forestillinger bygger på f. eks. film eller bøger.Nikolaj Scherfig, formand for Danske Dramatikere, har kritiseret udviklingen, da den tager arbejdet fra de dramatikere, der skulle skrive nye manuskripter. Men sådan ser det ikke ud i filmbranchen.»Vi i Danske Dramatikere ser intet problem i, at man bearbejder romaner til film,« siger Nikolaj Scherfig.»Problemet på teatret er, at man i mangel af stærke historier til de store scener adapterer romaner og film uden at involvere dramatikere.For at spare penge er det tit dramaturger og instruktører, der står for bearbejdelsen.Det vil man aldrig gøre på film eller TV. Her vil man altid hyre en forfatter til at foretage bearbejdningen af en roman til et film-eller TV-manuskript.«.saal@berlingske.dk Fakta: Fra bog til film Fire danske eksemplerIkke mindre end 46 filmatiseringer af bøger er på vej mod det store lærred i 2018. Her er et par af de danske: »Hodja fra Pjort« : Efter bog af Ole Lund Kirkegaard.Instr.: Karsten Kiilerich.Premiere februar 2018.Om fattige Hodja, der får lov til at låne et flyvende tæppe for at opleve verden sammen med sin veninde Smaragd.Snart er en række lykkeriddere på jagt efter et tæppe til sultanen, og det varer ikke længe før de får øje på Hodjas tæppe.»Bitterfissen« : Baseret på roman af svenske Maria Sveland. Instr.: Anne-Grethe Bjarup Riis. Premiere august 2018.En historie om en kvinde og hendes familie, ægteskab, barndom, sorger og glæder, hvor historien afspejler vores samfund både før og nu og det, der kommer.»Journal 64« : Efter roman af Jussi Adler-Olsen. Instr.: Christoffer Boe. Premiere oktober 2018.Om et overfald på Vesterbro, der får Rose til at grave i luderen Rita Nielsens sag, der er blevet gemt i årenes løb. Da Carl Mørck og Assad går ind i sagen, trækker den tråde til en hemmelig ø, hvortil staten deporterede letlevende kvinder.»Vildheks« : Baseret på en bog af Lene Kaaberbøl.Instr.: Kaspar Munk. Premiere oktober 2018.Om Clara, der pludselig besidder samme kræfter som sin moster, vildheksen Isa, med en speciel kontakt til naturen og dyrene.Kilde: Danske Biografer.
Hver fjerde af næste års biografpremierer er filmatiserede romaner. Det er ikke et problem, mener dramatiker.
Mens Aarhus Festuge i bylandskabet havde fokus på brobygning mellem natur og byrum i et potpourri, der rakte lige fra vindblæste marehalmstotter, der brød op igennem fliserne ved Dokk1, til et stavær af en grøn plankehave på Vesterbro Torv, over gåseparade gennem bymidten med et dusin velnærede gæs anført af to tambourklædte klovne og et visuelt dynamisk lysshow af blomsterudspring i nattetimerne på Store Torv ved domkirken, så var Festugens danseforestillinger anderledes dystopiske.Allerede på gadeplan blev det moderne samfunds umenneskelige isolation af individet anslået i Helle Bachs PEEPSinstallation, hvor forbipasserende på Skt.Knuds Torv kunne linde lidt på de fire kubers sorte plastikindpakning og smugkigge ind til ensomhedsskæbnerne. Den unge kvinde, der gemte sig under det regnvåde glasgulv, fyren i underbukser, der var filtret ind i et ståltrådsnet, eller ham, der var fanget i gummistropper, og den ældre dame, der papegøjerepeterede sætninger fra diverse automatiske telefonsvarere.I festivalens store slagnummer i Musikhuset, det australske kompagni Chunky Move, fræsede de ni ekvilibristiske performerne igennem en hudfletning af det moderne techno-samfunds worldwideoverfladedyrkning gennem skype-forbindelser og andre sociale medier. Der var total mangel på fysisk nærkontakt i fusions-forestillingen, Complexity of Belonging, kreeret af den tyske dramatiker Falk Richter og den hollandske koreograf Anouk van Dijk. Stilen kan minde lidt om den pågående fysisk-verbale form med adressering af aktuelle samfundsproblemer som den britiske hurtigsnakker Nigel Charnock fra DV8 Physical Theatre rendyrkede i 1990erne.Selvom forestillingen var engelsksproget, var indholdet let tilgængeligt og sine steder direkte lattervækkende i sin blanding af tydelig kropslig gestik og desperado-monologer, der med forstørrende multimedie-hjælpemidler som for eksempel kamera og storskærm opridsede en malstrøm af hverdagsgenkendelige problematikker, hvor den medmenneskelige relation over en kam svigtes. Kvinden, der rejser om på den anden side af Jorden og efterlader den frustrerede kæreste derhjemme.Jagten på den oprindelige kultur, på den ægte aboriginer, skønt både historie og blandingsblod kommer på tværs af den romantiske myte. Peter Pan-manden, der har overladt hele ansvaret med at passe den senile gamle far og hakkende mor til den yngre bror. Bøssen, der ikke er kommet ud af skabet i frygt for reaktionen fra sine religiøst fundamentalistiske forældre fra Pinsebevægelsen. Den enlige kvinde, der i et tiltagende aggressivt toneleje oplister sine million krav til den perfekte partner, samtidig med at hun fuldstændigt uantastet smides korporligt rundt af den frustrerede uperfekte mand i en tour de force-duel på ord og krop. Eller den lesbiske terapeut, der bringes på randen af selvmord i sin ensomhedscelle i højhuset med akvariegennemsigtige elevatorer som en visualisering af det mulige fald, selvmordet.PÅ den eksperimenterende dansescene Bora Bora stillede samarbejdet mellem koreografen Edhem Jesenkovic og fotografen Per Morten Abrahamsen skarpt på konflikten og det indre opgør i Symmetric Arguments. Ud over sin stjernestatus som det iscenesatte portrætfotografis mester har Per Morten Abrahamsen helt fra starten af sin karriere dyrket dansens udtryk som sin legeplads.Som ung fotograferede han for den legendariske Mark Tompkins i Frankrig, og siden 1990erne har han skudt sine mageløst dynamiske dansefotos, først af moderne dans og siden også af Den Kongelige Ballet.Per Morten Abrahamsens visuelle aftryk er tydeligt printet i Symmetric Arguments.Dels genkender man dansernes kroppe i visse genkendelige positurer fra samarbejdet med Tim Feldmann i det poetiske dobbeltsyn, Twin Project, tilbage fra 1996. Dels ser man fotografens forkærlighed for legen med slagskygger, der i dette bevægelsesunivers fremkalder interessante modspil mellem danserne i en pludselig asymmetrisk dialog mellem de fysiske kroppes slag i luften og skyggernes hårdtslående nærkamp på bagvæggen.Koreografen Edhem Jesenkovic har tidligere vist, at han med meget små midler evner at indkredse det martrede menneskes sårbarhed. I Symmetric Arguments tager han afsæt i Abrahamsens fotokoncept med den nøgne person med en opspilet plasticpose trukket ned over hovedet. Efter udbruddet af poserne og iført unisex-undertøj jagter og jagtes de fire dansere af en hob afskårne, hvide mannequinhoveder, der flyttes rundt, bowles med, filmes og spejles i overstørrelse, rider dem som marer på kroppen, på skulderen og på brystkassen som billede på det omgivende samfunds hær af begrænsende forventninger og krav. Rent ud bevægende bliver det, når Jesenkovic lader aggressive tics blive til en hånd, der tøvende rækker bagud og bliver grebet af en anden. Men selvom der til sidst kommer styr på alle æggehovederne og de fire dansere ender som en person alene forrest på scenen, er udgangscenen i Symmetric Arguments ikke ubetinget lykkelig. Men vedkommende; det er dette dobbeltsyn af symmetriske og asymmetriske forskydninger i et jaget og plaget sind.DET er mere, end hvad man kan sige om Martin Forsbergs Prefecture, hans første værk for Den Kongelige Ballets autonome kompagni, Corpus, som gæstede festugen på Svalegangen, Ny Sal. Publikum er placeret på sorte bænkerader langs scenegulvets fire sider. I centrum på gulvet rager en høj lysinstallation op som en slags lodret ufo med skarpt blændende lysrotationer ligesom også to lodrette lyskastere terroriserer ude fra siderne. Mitja Nylunds techno-støjende lyddesign er et accelererende lydhelvede af knitre-, slag-og brummelyde, der kulminerer i noget, der minder om en piloteringsbyggeplads. Så øredøvende og højtopskruet er lydniveauet, at vibrationerne sætter sig som spasmer i kroppen.Til noget, der minder om maskingeværlyde, dejser de fem dansere omkuld, igen og igen. De eksploderer i forvredne former, kaster krop og lemmer i alle retninger og raser forbi med døde øjne.Kæmpestore plasticpresenninger møfles ind over publikums hoveder og skubbes delvist ind over os. Enkelte får for en kort bemærkning en dansers hoved i sit skød.Det gennemsvedte, våde træningstøj slænges over bænkeryggene blandt publikum, og danserne ifører sig hudfarvede latexdragter.De hiver ud i gummiet, som klasker tilbage med et højt swak mod den våde hud. En vindmaskine giver luft under presenningerne.En enkelt danser bryder ud i en hæsblæsende solo, mens de fire andre kropskyder i en kluddermor-fusion. Sanseligt? Jo tak, overbud på alle parametre - men samtidig er det rasende uinteressant og uvedkommende.
Skygger. Det moderne samfunds umennskelige isolation af individet var et gennemgående tema i Festugens dystopiske danseforestillinger.
Andelshaver Jesper Uhrup bor i en lille andelsforening med tretten andele i Indre By i København. Foreningen ligger ved Søerne i attraktiv gåafstand til både Tivoli og Rundetårn. En perfekt beliggenhed for turister, der kommer for at opleve byen.Men Jesper Uhrup har fået nok af turister, der ruller ind og ud af foreningens opgang med deres kufferter og bruger den fælles gård som opholdssted. Og han er mest af alt utilfreds med, at han »ufrivilligt gennem foreningsmedlemskabet er med til at drive hotel«. For han mener, at det strider mod andelstanken.»En andelsboligforening er et fællesskab, hvis formål er at sikre foreningens medlemmer tag over hovedet. Ikke at drive en form for hotelvirksomhed. Logerende i større stil er ' dødvægt'. De bidrager ikke med noget til fællesskabet. De beriger kun den pågældende andelshaver.Det føles forkert, at nogle profiterer voldsomt af et fælles projekt, som andre bidrager til«, siger Jesper Uhrup.De fleste ved ikke, at det slet ikke er tilladt at leje sin andelslejlighed ud i korte perioder som en enkelt dag, en weekend eller måske en uge - medmindre det er tilladt i foreningens vedtægter. Og det er det ikke i de standardvedtægter, som 70 procent af landets foreninger følger.»I andelsforeninger skal der ikke være så stor udskiftning, at det rammer fællesskabet, som man har forpligtet sig til, da man købte sig ind i foreningen. Andelstanken går ud på at deltage i et fællesskab og hjælpe hinanden med praktiske ting.Hvis man kun har boligen for at kapitalisere på den ved at leje ud, strider det mod den oprindelige andelstanke, som vi i forvejen mener er noget, vi skal værne om og beskytte«, siger Thea Gregersen, kommunikationskonsulent i ABF.Flere foreninger tilpasser derfor deres vedtægter, så de omfatter korttidsudlejning, for at dæmme op for problemer, udlejningen til turister kan medføre. Det fortæller både ABF og selskabet Deas, der administrerer over 350 andelsforeninger i Danmark »Airbnb-udlejning er efterhånden så udbredt i foreningerne, at de er nødt til at tage stilling til, hvad reglerne skal være.Det kan blandt andet være ved at ændre vedtægterne, så de åbner for at korttidsudleje, men samtidig også begrænser omfanget af det. Så man ikke risikerer, at nogle lejligheder bliver omdannet til hotel, hvor folk lejer ud hele året rundt«, siger Per Holm, der er afdelingsdirektør for foreningerne hos Deas.Begrænset udlejningDet har man blandt andet gjort i andelsboligforeningen Carlsborg, der ligger mellem Sønder Boulevard og Enghave Plads på Vesterbro. Flere andelshavere var bekymrede for, at Airbnb-udlejningen ville tage overhånd. Så for at komme problemet i forkøbet har foreningen nu strammet reglerne for korttidsudlejning i de 28 andele, fortæller foreningens kasserer, Louise Mottes.»Vi vidste, at nogle andelshavere lejede ud, selv om det var i strid med vores vedtægter.Der har også været eksempler på beboere, der fraflyttede lejligheden og lejede den ud på Airbnb, mens de var ved at sælge. Det gav klager over larm og fest fra andre beboere. Derfor ville vi gerne tage det i opløbet og finde en løsning, som alle kunne blive enige om«, siger Louise Mottes.På generalforsamlingen diskuterede medlemmerne flere løsninger. Og andelshaverne blev enige om et udlejningsloft på fem perioder a maksimum en uge.»Og hvis perioden kun er tre dage, tæller det stadig for en hel periode. På den måde sikrer vi, at folk ikke lejer ud i halve år ad gangen. Fem uger passer meget godt med, hvor lang tid folk har ferie«, siger Louise Mottes. Andelshaverne skal også give naboer besked om, at lejligheden i en periode er beboet af andre.Men andelshaverne i foreningen ved Søerne er ikke nået frem til en fælles aftale.Der er Airbnb nærmere blevet et stridspunkt, fortæller Jesper Uhrup.»Det skaber splid i vores lille andelsforening, når vi ikke kan blive enige om, om man må leje ud. Jeg er nærmest lagt for had i foreningen, fordi jeg er imod udlejning«, siger Jesper Uhrup.Udlejning gennem Airbnb deler generelt vandene i landets andelsboligforeninger, viser en undersøgelse, som ABF har foretaget Mere end 70 pct. af de adspurgte andelshavere, der selv har lejet deres bolig ud på Airbnb, mener, at det skal være tilladt at bruge udlejningsportalen i deres andelsforening. Det samme mener kun hver fjerde af de andelshavere, der ikke har brugt Airbnb.ABF har udarbejdet en alternativ bestemmelse, som kan tilføjes foreningernes standardvedtægter. Den gør det muligt at benytte udlejningsportaler som Airbnb i begrænset omfang.»Det kan gå ud over fællesskabet, hvis man lejer sin lejlighed ud hele året rundt, men det kan altså også gå ud over fællesskabet, hvis man ikke prøver at tage hånd om den udvikling, der sker på området.Så kan man sidde tilbage med skuffede andelshavere, som ikke føler, at de er blevet imødekommet af andre andelshavere«, siger Thea Gregersen.Louise Mottes er indtil videre tilfreds med foreningens lokale udlejningsloft.»Vi kan allerede se, at folk nu siger til deres naboer, når de lejer ud. Så det har i hvert fald virket på den måde«, siger hun og tilføjer: »Det er svært at holde øje med, hvor mange gange folk lejer ud, medmindre vi skal gå og løfte dyner. Og det har vi ikke tænkt os at gøre. Nu er der noget konkret at forholde sig til, så må resten være op til folks egen ansvarlighed og samvittighed«.signe.vilsboll@pol.dk Fakta: 3 Gode råd1 Bliv enige. Lyder enkelt, men kan være svært. Find ud af, hvad flertallet i foreningen mener om korttidsudlejning, og prøv at komme til enighed, måske på et uformelt beboermøde. 2 Vedtægtsændring. Udform et konkret forslag til tilføjelse til vedtægterne om udlejning, og overvej en prøveperiode inden endelig beslutning. 3 Gør brug af andres erfaringer.Spørg foreningens administrator til råds, eller tal med andre foreninger med korttidsudlejning.
AIRBNB Flere københavnske andelsboligforeninger strammet reglerne for Airbnb-udlejning. Det skal dæmme op for problemer med støj og uro fra turister.
Så gammel er jeg, at jeg husker Det Ny Scala, som indtil 2008 lå der, hvor nu Axel Towers - ' Akseltårnene' - befinder sig.Der lugtede af pommes frites derinde, der var en muggen stemning af umoderne forfald, som ikke rimede med billedet af brødrene Strecker og Bent Fabricius Bjerre - som da også havde trukket sig ud inden finalen. Nederst i stueetagen lå varehuset Anva, hvor jeg engang købte en grøn fløjlskjole, en model, som ikke findes mere (jeg gentager et årgammelt ønske: Grøn! Fløjl! Nå, men ikke.Og Anva blev også borte).Der var også en elevator derinde, måske flere, og man kunne gå i biografen øverst oppe, hvis man havde lyst, men det havde man ikke.Scala lukkede, og resterne blev revet ned. Der hviler en forbandelse over stedet på Vesterbro siden Frede Skaarups dage.Først hipt, musik, video, mode, Metronome, mad, business &amp; sjov i byen, så en uforklarlig nedtur. Økonomien slog fejl, mener Fabricius Bjerre. Da de rejste bygningen, opererede de med en rente på 6 procent, da de lukkede, var deres rente 18 procent. Siden kom der så et hul. Omtrent som det på Jagtvej, hvor Ungdomshuset lå, bare meget større.Hvad er der med stedet? Der skulle jo være turister og velhavende københavnere, som gerne vil købe Klarlund-ure og spise Beier-chokolade og drikke Starbucks-kaffe i stueetagen. Men der er også Tivoli lige overfor, en lang supersucceshistorie, og det malerisk kolorerede Palads Teater, hvor man kan gå i 17 forskellige sale mindst. Ja, netop! Nu har vi vadet rundt i Tivoli, og vi har været i Palads - nu er det nok! Måske.Advokaterne Gorrissen Federspiel sidder på en betragtelig del af kvadratmeterne.Af de i alt 23.000 kvadratmeter skal 18.000 være kontorpladser.Her blinker allerede de røde lamper.Spis aldrig, hvor der er kontorpladser.Skidt for sig, og snot for sig. Det er muligt, at du kan sidde på en michelinrestaurant på 10. etage, men lydløst rasler papirerne og fliden omkring dig.Engang var der en Claus Meyer i kælderetagen i Magasin. God idé? Tror det ikke - der var for meget andet ruskomsnusk omkring, rulletrappen og aviser og tidsskrifter f. eks. Nedlægges! Afvikles! Og hvis man nu gerne vil bruge sine penge på michelinmandens kokkerier og lignende, så er der andre steder i byen. List ned på Kong Hans, det er også dyrt, men man er i fred.HVILER DER en forbandelse i den samtænkning, som endnu en gang er rammen for de fem fantastiske tårne? Det er i så fald en meget tidstypisk samtænkning.Ikke alene - men også...! Ikke alene morskab og lystighed, men også flid og penge.Jeg lagde mærke til det forleden i Politikens fortrinlige reportage om kunsten i Axel Towers. Det er selvfølgelig svært at hænge kunst op på buede vægge, men Gorrissen Federspiel har et par plane vægge, hvor de så har hængt to store malerier af Kasper Eistrup op.Det ene repræsenterer tilsyneladende kvindekønnet og hedder ' The Spider'.(Tak for den kønschauvinisme - det er jeg imidlertid ligeglad med, det er nok ironisk ment, som man siger). Nej, det er de afbildede personer, som undrer mig: Lidt af hvert! Sangerinden MØ, arkitekten Lene Tranberg, sangerinden Liva Weel, forfatteren Thit Jensen m. fl., så kan I selv vælge! Mandemaleriet hedder ' The Bull', og man ser filminstruktøren Lars von Trier og kokken Claus Meyer i interiøret, som dog også, uden for vinduet, har LGBT's regnbuesymbol, hvis det nu skal være det. Der er en vis kælen værdiopfattelse i tiden, som anbefaler frit valg, tårn og kælder, plast og metal, tiger og tusindben, elevator og trappe, melbolle og mousse, men bestemt ingen arbejderklasse, som ikke er moderne og ikke har været det siden ruder konge, jeg mener maleren Folmer Bendtsen insisterede.JEG VENDER mig med en vis tøven mod selve byggeriet. Jeg er jo hverken idéhistoriker eller arkitekt, kun en tilfældig forbipasserende. Tårnene er i mine øjne tudegrimme. Arkitekterne Lundgaard &amp; Tranberg er naturligvis yderst kompetente, det tvivler jeg slet ikke på, og Skuespilhuset er da også et fornemt byggeri, idet arkitekterne jo ikke kan gøre for, at der er buldermørkt i teatret som i en natklub.Men som sagt: Jeg kan ikke lide de fem integrerede tårne.Højhusbyggeri er mig en vederstyggelighed, og jeg bliver ikke imponeret over, om de er højere end Rundetårn eller lavere end SAS-huset. Noget overordentlig banalt og essentielt i mit gemyt beder om jord og grønt græs (ikke rødt!) og slet ikke om kobbersiloer. Her i Politiken var Carsten Thau begejstret: Noget i retning af Gotham City fra ' Spiderman', mente han, og et sted stod der: »De mod solen skærmende lameller«... Her stod jeg af.Arkitektur kan anmeldes af fagmænd, og Carsten Thau er en glimrende fagmand.Musik kan også anmeldes og bliver det hele tiden, meget fortrinligt. Men både musik og arkitektur har en uforklarlig dimension tilbage - selve den individuelle opfattelse af stedet og dets forbindelser til individuelle sansninger og den personlige referenceramme. Der tales om lystig musik, og jeg er ved at græde.Der tales om fremragende arkitektur, og jeg græmmes.Tilbage til hullet. Hvad skulle der her have ligget? Jeg ville foreslå en park. Et fladt, grønt, træbevokset område med statuer og springvand, bænke og legepladser, med små cafeer og mulighed for hvile og sindsfred til den hovedstadsbefolkning og de turister, der iler forbi. Det er der ikke mange penge i, heller ikke for de fi-nansierende pensionskasser PFA, ATP og Industriens Pensionskasse og heller slet ikke for det store advokatfirma, der lejer sig ind. Tårnet betyder penge, tårnet klarer sig ikke uden penge. Både isen, kaffen, Skybar og advokaten bliver dyre at omgås! Der er vagttårne, vandtårne, kirketårne og rådhustårne, og de har alle sammen en praktisk funktion ud over den ene essentielle: De er dominerende. Men hvem skal femtårnsmodellen på Akseltorv dominere? Får De kvalme af at stå på toppen af Empire State Building? En dag ude i fremtiden gør De.bettina.heltberg@pol.dk 

Tiden er tilsyneladende stået stillet herude på Lars Tyndskids mark i grevskabet Yorkshire.Glem alt om at finde et mobilsignal, for slet ikke at tale om homoseksualitet, der er ude af skabet.Den slags foregår i kvægvognene for Johnny, der vist egentlig bare stiller sin sult efter penetration og tilsyneladende er uinteresseret i intimitet.Den unge mand er grundlæggende i gang med at smadre sig selv i indadvendt apokalyptiske branderter. Vel at mærke når han ikke raser rundt på den fædrene gård for at klare alle pligterne, nu hvor farmand er kommet på krykker og tilsyneladende kun kan finde nydelse i at kritisere afkommets indsats. Alt imens den 70-årige bedstemor forsøger at holde sammen på hele redeligheden.Inden for de første fire minutter af Francis Lees God's Own Country brækker Johnny sig, han pisser og han spytter. Og så stikker han hånden op i en ko for at mærke, om kalven stadig har det godt derinde.Det er engelsk køkkenvaskrealisme fra en tidslomme. Faderens landbrugsmetoder er forældede, dyr dør, stengærder falder sammen. Det formidles i smukke, let brunlige billeder, der interesserer sig for de barske slimede mirakler og tragedier på en gård og for at sætte hovedpersonerne ind i en grå, smattet kontekst. Det er billeder, der viser omgivelserne som en byrde. Det konsekvente skydække er ren migræne, og Johnny er tilsyneladende permanent rasende over sin skæbne, kørt fast i det mudder, der er så rigeligt af.MaskulinitetGod's Own Country er Francis Lees debutspillefilm. Han er selv vokset op på en gård i Yorkshire og har oplevet forældrenes kamp for at vride næring ud af den modvillige muld.Han har nogle kortfilm bag sig, herunder i 2014 dokumentaren The Last Smallholder om faderen som den sidste bonde på en bjergskråning i grevskabet. Tidligere har han været skuespiller i blandt andet tv-serien Kriminalkommisær Barnaby og i Mike Leighs Topsy-Turvy. Altså med udgangspunkt i forskellige, ærkebritiske udtryk.Udviklingen i God's Own Countrys plot kommer med rumænske Gheorghe, der ankommer som daglejer under læmmeperioden (altså når fårene føder). Johnny tager ikke godt imod ham, for ham er Gheorghe bare endnu en tilskuer til hans miserable liv. Lidt racisme og en campingvogn med en dør, der ikke kan lukke, har han dog tilovers for gæsten.Men Gheorghe kan sit håndværk.Han introducerer det lille ellers komælkfokuserede familielandbrug for fåreosten (der jo er populær helt ind på Vesterbro). Han gnider lammene til live, og da et enkelt af dem er dødfødt, flår han pelsen af det og giver et moderløst lam det på, så den nyligt barnløse mor anerkender det som sit eget. Han smiler.Da de går op i bakkerne til fårene, går de forbi en græseng i pletvis brand. Musikken begynder for første gang i filmen, en forsigtigt melankolsk strygertrio. Snart falder Johnny (gråt, kantet realiseret af Josh O'Connor, som vi blandt andet har set i den strålende danske Bridgend) for Gheorghe (underspillet glødende forløst af rumænske Alec Secareanu, hans første rolle på engelsk), og det er gengældt.Det starter så nærmest som et slagsmål og ender som et samleje i mudderet, hvor de gør hinanden først ondt, så godt, men stadig lidt ondt. Når mænd med barkede næver og sprukne læber elsker.Det er en homoerotisk maskulinitet, der får mig til at tænke på musikvideoen til den franske duo The Blazes »Territory«, hvor hovedpersonen - med heteroseksuelt fortegn - vender hjem til Algeriet og finder tilbage i det ømt kropskærlige og samtidig brutalt fysiske mandefællesskab af venner.Spinkelhed i plottetGod's Own Country har også en anden, mere intim sexscene. Rå, gyldent opløste billeder af stærke mænd, der griber hårdt om hinanden. Johnnys tonstunge vejrtrækning og brandberusede øjne. Oh, hellige begær.Uden domsfældelse. Bare holdt i jernhård hævd. At slås sig vej ind til blidheden. Alt sammen set gennem en kameraoptik, der hele tiden glider ind og ud af fokus - lige som elskeren gør det, når vi knalder. Eller elsker. Eller begge dele.Gheorghe er fantastisk. Hans sigte er rent, og hans kærlighed skammer sig ikke over sin råt kødelige natur.Da Johnny flår sin hånd, vasker han den med spyt, og senere slikker han såret rent, mens han ser med sine mørke øjne ind i Johnnys himmelblå.God's Own Country har ikke det samme ærinde som Brokeback Mountain. Den har ikke en voldsom fortælling om fortrængning af seksualitet i en homofobisk verden, selvom homokærlighed ikke ligefrem er noget, man skilter med i lillebyen i Yorkshire. Den vil i stedet fortælle om to mænd, der transcenderer deres arv og miljø og skaber deres eget råderum.Der er en spinkelhed i plottet, måske afstedkommet af nogle lidt for forudsigelige konflikter og løsninger på dem. Men de har så også deres helt egen logiske konsekvens.Og God's Own Country er en virkelig fin og råt glødende film.rach@information.dk 
Kærlighed er noget, man selv definerer, og råderum er noget, man skaffer sig i Francis Lees ' God's Own Country', hvor to mænd med barkede næver og sprukne læber forelsker sig.
Mandag - vandFestugen er skudt i gang.Og denne mandag er den allerede godt brugt med weekendens Zapp Zapp-koncert i Musikhuset, besøg på Sallings imponerende tagterrasse, en tur på det nye havneområde ved Dokken og dertil to indtag, som vist ikke er specielt festuge eller noget, men alligevel værd at nævne - en cognacflamberet mørbradbøf på Mellemrum og en stor iskold Hancock på Café Gemmestedet - ja, tak.Og så er festugen jo i den grad flyttet ind i mit hood med et stort vandfald på Vesterbro Torv.»Trafikalt knudepunkt forvandles til fredelig oase,« har det lydt i optakten, og noget med "naturen, der møder mennesket" og den slags.Hm, tjah.Altså idéen med det vandfald er såguda meget fin, og det er da også max hyggeren at gå forbi og kigge på i stedet for den daglige p-plads.Oveni tror jeg også, der er pænt stor jubel i Pita Corner og thai-sushien lige nedenfor, men natur, vandfald og fredelig oase er det jo nok ikke.Det er vel mere noget vand, der falder ned fra toppen af et stillads med nogle masonitplader og opstillede buske og træer på.Lidt ligesom Afrikaland i Djurs Sommerland - det er jo heller ikke helt ligesom Afrika.Tirsdag - ølMere festuge.Når det gælder kunst og kultur, er det afgørende vigtigt, at man tør udfordre sig selv, prøve noget nyt, sprænge rammerne, afprøve grænserne og i det hele taget turde kaste sig ud på det dybe vand for at få det helt store sus.Derfor valgte jeg i år ikke at høre Booze Brothers på Pustervig - men på Skt.Pauls Kirkeplads.Og hold da op.Det var noget nær dobbelt så lystigt som sidste år, hvor det også var mere end mega sjovt.Måske også fordi vi denne gang stod til højre for scenen og ikke til venstre.Lige ved baren.Onsdag - vandMeget mere festuge.En meget spøjs politinote fra startweekenden er altså værd at nævne.Den lyder sådan her: »To unge mænd havnede natten til lørdag ufrivilligt i åen, da de stod på Åboulevarden i Aarhus og urinerede i vandet. En tredje mand kom nemlig forbi og gav begge mænd et skub i ryggen.De forurettede blev fi-sket op af åen uden dramatik, og gerningsmanden blev anholdt efter at være blevet udpeget af vidner på stedet, oplyser politiet, og så hedder det videre, at: »Gerningsmanden vil blive sigtet for vold og står desuden over for et erstatningskrav fra de to unge mænd, der begge havde deres mobiltelefoner i lommen, da de røg i vandet.Det kan koste en bøde på 1.000 kr. at tisse på offentlige gader, men fra Østjyllands Politi melder historien ikke noget om, om de unge mænd har fået en sanktion for at lade vandet i åen.« He, he, man gad virkelig godt se de to kravle skummende op af åen.Men moralen i den historie må være noget i retning af: Du skal kun skubbe til nogen, som er ved at lade deres vand ned i noget andet vand, hvis du kan løbe stærkt.Torsdag - gadeEndnu mere festuge.De imponerende kæmpebilleder i Byparken foran Musikhuset er virkelig en tur værd.Det er ikke grafitti - for den slags er jo noget værre noget, men street art - som er sejt.De fleste af billederne, som er malet på træplader, ryger nok direkte i en flismaskine, når ugen er omme, men sådan er det, fortæller en af de unge kunstnere i avisen.»Alle spørger, hvad der skal ske med det bagefter.Men det er jo street art. Jeg er vant til at male kunst, der bliver fjernet af et rengøringshold dagen efter eller måske bliver malet over. Jeg er ligeglad. Det er bare endnu et maleri. Dem har jeg malet 1.000 af.« Og der ligger måske hele forklaringen på, hvorfor min datter stadig mukker over, at jeg ikke er kommet i gang med at bruge det der snaptjat-værk.Og hvorfor jeg nok heller ikke kommer til det.Stærk kunst og geniale fotos skal jo ikke bare deles og så dø.Medmindre man er ung.Fredag - smukOg så var det jo ugen, da vi på JP Aarhus startede vores dækning af de fem øvrige kommuner i Østjylland.Så kunne man bl. a. læse om et Kattegatcenter med vokseværk, et søbad på vej i Skanderborg, flere flyvere på trapperne i Tirstrup og fredagens nyhed fra Skanderborg var også interessant læsning.Den afgående Smukfestformand Claus Visbye skal afløse Frank Panduro som direktør i selskabet Horsens and Friends, der har hentet rockens verdensnavne til Horsens.Og hvad kan det så ikke blive til? Hvor Horsens før måtte nøjes med Rolling Stones, Springsteen, U2 og Madonna, kan de nu se frem til navne som Status Quo, MC Hammer og Danser med Drenge.Plus Stig Møller og Johnny Madsen.jorgen.rye@jp.dk Stærk kunst og geniale fotos skal jo ikke bare deles og så dø.
Ugen på spidsen Ugen på spidsen med ? re snaps fra en festuge og et enkelt fra en smuk fest.
Da ' Café Exit', en resocialiseringscafé på Vesterbro, fejrede, at man nu i ti år har hjulpet indsatte med ledsaget udgang, var SF-formand Pia Olsen Dyhr inviteret. Til stor overraskelse for alle i lokalet kom hun ikke med politiske forslag til, hvordan resocialisering bedst gøres, ej heller udspil, der skulle gøre op med ideen om, at hårdere straffe er præventive i sig selv.Pia Olsen Dyhr fortalte personligt om, hvordan personer i hendes familie havde haftudfordringer ved overgangen fra indsat til løsladt.Berlingske har mødt Pia Olsen Dyhr til en snak om, hvordan man laver politik på et område, man har set konsekvenserne af på første hånd.»14 dage i Vestre knækkede totalt et medlem af min familie, han mistede sit arbejde, han kom aldrig tilbage på nogen som helst måde.Også selv om sagen mod ham blev droppet. Han gik simpelthen psykisk ned af det. Det andet medlem af min familie, der har været i fængsel, har været det to gange. Begge gange for vold,« siger Pia Olsen Dyhr.Hvordan har han reageret? »Jeg kan huske, at den ene af voldsepisoderne, han var involveret i, var tophistorien på DR den dag, og min mand og jeg sad og så det og talte om, at det var godt nok voldsomt.Vi fandt så senere ud af, at det var én fra min nære familie, der var involveret. Det var ganske rimeligt, at han kom i fængsel, men jeg har set, hvor svært det var for ham at få arbejde igen. Så svært, at han måtte flytte til en anden del af landet, hvor folk ikke skulle huske ham på, at han var den der bølle, der havde været i fængsel. Men nu er han den, der løfter den moralske finger højest, når andre begår noget ulovligt.« Hvad er det for en situation, indsatte, der skal ud, står i? »Du er ikke kun på nul, du er på minus fra begyndelsen af. Gælden for eksempel: Det er jo helt ufatteligt, at man kan oparbejde så meget gæld, men man betaler for sit fængselsophold i Danmark. Mit familiemedlem har i mange år haften afdragsordning, hvor han betaler af.Men det kan han kun, fordi han har fundet et arbejde.«.Gode argumenter for fodlænkeEr gælden en dobbeltstraf? »Min retsfølelse er, at når folk begår vold og anden hård kriminalitet, skal de i fængsel, og de skal også selv betale for deres ophold. Men vi er nødt til som samfund at sørge for, at de kan komme i arbejde igen. I tillæg til det skal vi blive langt bedre til at lade folk afsone med fodlænker, for så fastholder de tilknytningen til deres arbejde og hverdag. Hvis man aldrig har begået noget før og er involveret i et eller andet, der gør, at man skal frihedsberøves, så er der virkelig gode argumenter for en fodlænke.« Kan alle resocialiseres? »Om hardcore bandemedlemmer, der har været der flere gange før, er det lige før, at jeg vil sige: Spær dem inde og smid nøglen væk. De skal under særligt bevogtede forhold, og jeg tror ikke på, at de alle kan eller vil komme ud af kriminaliteten.Jeg tror, at der er nogle, hvor den kriminelle løbebane er blevet så meget en del af deres liv, at de knap nok ser, at det, de gør, er forkert.«.Varetægtsfængsler for megetHvordan har dine familiemedlemmers møde med fængselssystemet påvirket din retsfølelse og tilgang til retspolitik? »For mig er det vigtigt, at folk ikke er skyldige, før det er bevist, at de er skyldige. Derfor er det vigtigt med navnebeskyttelsen - også i pressen, for når du først offentligheden, er det svært at vaske af igen.« Hvad betyder varetægtsfængslinger i den forbindelse? »Vi er for hurtige til at varetægtsfængsle, og vi bruger det alt for meget herhjemme. Selvfølgelig skal vi beskytte ofret, men man kan altså ødelægge familiers liv. Amnesty International har gentagne gange kritiseret Danmark for sin brug af varetægtsfængsling. En ting er, at vi gør det de første 24 timer, inden man bliver fremstillet i grundlovsforhør, men inden for det døgn må politiet finde ud af, om folk skal blive siddende i varetægtsfængsel. Det er stærkt problematisk.«.Vi er utryggeHvordan har samfundets retsfølelse ændret sig de seneste mange år? »Jeg tror, at vi er utrygge. Og at følelsen af utryghed er stigende. Det paradoksale ved det er jo, at vi har mindre kriminalitet herhjemme, end vi havde tidligere.Kriminaliteten er faldende, og samtidig bliver vi mere og mere utrygge - og det har gjort, at vi nødigt vil have, at eventuelle skyldige går fri. Men vi bliver nødt til at vende det om, for der er nogle, der kan komme i klemme, hvis de bliver varetægtsfængslet på falsk grundlag eller lignende.« Recidivprocenten viser jo med al tydelighed, at der er indsatte, der kommer tilbage i fængslet. Hvad er det for muligheder, vi ikke får givet indsatte? »Den største udfordring for indsatte er at bevare motivationen, for selv om man kan tage uddannelser og så videre i fængslet, er det svært at vide, hvad man kan bruge det til med en plettet straffeattest.Og så tror jeg, at man får en helt ny virkelighed i fængslet - et parallelsamfund, og medmindre man har familie, der vil en det bedste, tror jeg, at man bliver meget isoleret fra samfundet ved at sidde i fængsel.«.mals@berlingske.dk '' 14 dage i Vestre knækkede totalt et medlem af min familie, han mistede sit arbejde, han kom aldrig tilbage på nogen som helst måde. Også selv om sagen mod ham blev droppet Pia Olsen Dyhr '' Om hardcore bandemedlemmer, der har været der flere gange før, er det lige før, at jeg vil sige: Spær dem inde og smid nøglen væk. De skal under særligt bevogtede forhold, og jeg tror ikke på, at de alle kan eller vil komme ud af kriminaliteten Pia Olsen Dyhr.Fakta: SÅ MANGE BEGÅR NY KRIMINALITET34 % af dømte, der har udstået ubetinget fængsel, begår ny kriminalitet 18 % af dømte, der har udstået samfundstjeneste, begår ny kriminalitet 19 % af dømte, der har udstået fodlænge begår ny kriminalitet 24 % af alle dømte begår ny kriminalitet Kilde: Kriminalforsorgen.
STRAF Familiemedlemmer til SFformand Pia Olsen Dyhr har haftdet hårdt efter endt afsoning. Hun advarer om, at hårdere straffe kan.
2000IT-parken i Åbogade indvies.Den tidligere fødselsanstalt bliver sundhedsvidenskabeligt bibliotek og uddannelsescenter.Det teologiske fakultet flytter ind i det tidligere Ortopædisk Hospital.2001Aarhus Idrætspark ombygges og en ny stor hal, Arenaen, med plads til 5.000 tilskuere, opføres. Samlet pris er 240 mio. kr.Aarhus Kommune udarbejder Kommuneplan 2001, der tillader højhuse i byrummet, men højhuse over seks etager vil kun undtagelsesvist blive godkendt. Der sker i de følgende år en fortætning af byrummet.Der lyder protester fra Den Gamle By i anledning af opførelsen af højhuset Prismet over for museet. Den 63 m høje glasbygning er synlig mange steder i museet.Thomas Sigfred åbner den første af en række Sigfreds kaffebarer i Aarhus. I 2015 går firmaet konkurs. Året efter opstår Sigfreds kaffefabrik.På Aarhus Universitet tager man en ny bygning med fem auditorier i brug.2002Teater Katapult satser på dramatik fra samtiden, og teatret hører nu hjemme på Godsbanen.Louise Gade bliver ny borgmester og den første borgerlige borgmester i Danmarks næststørste by.Dansk Folkepartis enlige medlem af Aarhus Byråd går sammen med Socialdemokratiet og den øvrige venstrefløj i et usædvanligt budgetforlig, der sætter den nyvalgte borgmester Louise Gade fra Venstre og de øvrige borgerlige partier uden for indflydelse. Forliget omfatter det sociale område, børnepasning, ældreområdet samt skole og kultur, der tegner sig for 90 pct. af kommunens budget i perioden 2003-2006.Metroxpress' udgave for Aarhus og Østjylland udkommer første gang 3. april.2003Flydedokken, en af byens berømte arbejdspladser, lukker.Jyllands-Posten og Politikens Hus fusionerer.Bruuns Galleri, der ejes af Steen &amp; Strøm, åbner. 105 lejemål i to plan, indendørs parkering og biografer med plads til 2000 skabte et nyt handelscentrum i Aarhus.Elisabeth Toubros skulptur Torvenes Brøndsløjfe afsløres på Store Torv.2004Henning Clausen lukker sin boghandel.Forretningen overtages af Vangsgaards antikvariat.Forskerpark Skejby åbner. Her er etableret Danmarks første biomedicinske forskerpark i tilknytning til Skejby Sygehus.Jørn Tækker erhverver Toldboden for 55,1 mio. kr., og den ene halvdel indrettes til erhvervsformål, mens Studenterhus Aarhus overtager den anden.Joachim B. Olsen, der stiller op for Aarhus 1900, vinder sølv i kuglestød ved De Olympiske Lege i Athen. Han sluttede på tredjepladsen i konkurrencen, men vinderen, Jurij Belonog, Ukraine, bliver siden diskvalificeret for brug af doping. I en årrække tilhører Joachim B. Olsen verdenseliten i kuglestød.Kunstmuseet Aros bliver indviet. Ars er det latinske ord for kunst. Aros det gamle navn for Aarhus. Den kubiske bygning, der måler 52 gange 52 m og 50 m i højden er tegnet af arkitektfirmaet Schmidt, Hammer og Lassen.Der er ballade, da KPMG-huset står færdigt.Det er to etager højere end aftalt, og det rager derfor op, hvor man ikke skulle se det. Huset er 68,5 m højt. Det indeholder lejligheder øverst, derpå kontorer, og de nederste etager er en del af Bruuns Galleri.Stedet har siden skiftet navn til EYhuset, efter at revisionsfirmaet KPMG fusionerede med Ernst &amp; Young.Gratisavisen Urban udkommer første gang 9. september.JP Aarhus får en lillebror i JP Aarhus+ 17.december.2005Bymuseet får en ny udstillingsbygning, der er tegnet af Exners Tegnestue. Her er det planen at vise en permanent udstilling om Aarhus.30. september bringer Jyllands-Posten en række satiriske tegninger af profeten Muhammed, og det skaber uro i den muslimske verden og efterfølgende boykot af danske varer.2006Nicolai Wammen bliver ny borgmester i Aarhus, da Socialdemokratiet generobrer den gyldne kæde.IT-Huset Katrinebjerg åbner. De 10.000 kvadratmeter bliver hurtigt fyldt med nye virksomheder. En del kommer fra udviklingsparken i Viby.Aaby Bibliotek skal alligevel ikke lukkes, selv om politikerne havde vedtaget det. En spareplan er ændret efter lokale protester.I kampen om markedet for gratisaviser udgiver JP/ Politiken 24timer fra 17. august.Nyhedsavisens Aarhus-udgave udkommer første gang 6. oktober.Handels-og Ingeniørhøjskolen i Herning bliver en del af Aarhus Universitet.Herman Salling dør kort inden stormagasinet Salling fejrer 100 års-jubilæum.2007IT-Huset, Forskerpark Aarhus og Forskerpark Skejby fusioner til INCUBA Science Park.JP Aarhus+ skifter navn til 24timer+.Aarhus Havn er vært for Tall Ships Race, og hundredetusinder af mennesker besøger havnen og ser skibene.USA's tidligere præsident Bill Clinton og FN's forhenværende generalsekretær KofiAnnan taler ved et møde i Aarhus om blandt andet klimaet.Aarhus Byråd vedtager en cykelhandlingsplan, der skal gøre Aarhus til en cykelby.Efter fusioner med Handels-og Ingeniørhøjskolen i Herning, Handelshøjskolen i Århus, Danmarks Jordbrugsforskning, Danmarks Miljøundersøgelser og Danmarks Pædagogiske Universitet og i 2012 Ingeniørhøjskolen i Aarhus omfatter universitetet omkring 40.000 studerende og 10.000 medarbejdere.bringer JP Aarhus en række artikler om byens historie.2008Ceres-bryggeriet i Aarhus indstiller produktionen.Djurslandsmotorvejen tages i brug.Jazzbar "Bent J." i Nørre Allé lukker efter 35 år.Husets værksteder lukker under stort postyr.De får dog ny adresse på Vesterbro Torv.2009En 46-årig sygeplejerske i Risskov forsvinder.Politiet har mistanke om en forbrydelse, men finder aldrig noget lig. Hendes ven mistænkes og anholdes i Herning. Før et retsmøde begår han selvmord i arresten i Aarhus. Han er tidligere dømt for at have slået to kvinder ihjel og er erklæret psykisk syg.Møntmestergården i Den Gamle By indvies.Bygningen stammer fra København, hvor huset blev opført i 1683 i Borgergade og er bolig for møntmesteren. I 1944 blev det revet ned, og bygningsmaterialerne lægges i skur på Vestre Kirkegård med henblik på en senere genopførelse. Det sker i Aarhus og koster 60 mio. kr., men så føres bygningen også tilbage til sin storhedstid med en fornem bolig og udskænkning i kælderen.Dansk Plakatmuseum, der er skabt af kunstneren Peder Stougaard, får egen bygning i Den Gamle By.Første udgave af udstillingen Sculpture by the Sea vises langs den 3 km lange kyststrækning mellem Tangkrogen og Ballehage.Arrangementet, der er inspireret af en tilsvarende udstilling i Australien og foreslået af kronprinseparret, gentages i 2011, 2013 og 2015.Gratisavisen Urban indstiller udgivelsen 7.maj.jpaarhus@jp.dk 
Byen får sin første borgerlige borgmester, en stor arbejdsplads lukker, bibliotek bliver reddet og sidste Ceres tappes i Aarhus.
Hvem hulen er Mette Lindberg? Sådan tænkte mange nok, da den smukke blondine for snart to år siden blev annonceret som ny dommer i DR-programmet ' X Factor'.Med gakkede frisurer og endnu mere finurlige kommentarer har hun dog i den grad sat sit præg på programmet, hvor hun sidste år kunne sætte flueben ud for to af ' X Factor'-finalens tre artister.Selv er hun forsanger i bandet The Asteroids Galaxy Tour.- Vi har lavet tre plader og er blevet spillet rigtig meget på diverse radiokanaler herhjemme, men jeg møder tit folk, der ikke ved, at vi står bag sangene. Eller måske de bare ikke har tænkt over det. Vi har også et langt og besværligt band-navn, siger Mette Lindberg, da Ekstra Bladet møder hende i hendes øvelokale på Vesterbro.En tidslommeØvelokalet er et lejet kælderrum, men det emmer af varme og personlighed.Præcis som man forestiller sig, at en farverig karakter som Mette Lindberg ville ønske det.En frugtig aroma fylder det lille rum, der byder på klaver, orgler og keyboards, en iMac, forskellige lydinstrumenter samt et køleskab med vand, mælk, kakaomælk, juice og flere pakker pålægschokolade.Det er her, hun hiver sine ' X Factor'-deltagere hen, når de skal klædes på til fredagens liveshow.- Det er lille, men her kan faktisk være ret mange mennesker.Det har en stemning, og jeg ser det som en tidslomme, hvor tiden står stille, siger hun og bryder ud i et smil.- Imens vi snakker lige nu, ved vi ikke engang, om det stadig er lyst udenfor. Her er heller ikke noget ur. Jeg kan godt lide at skabe et rum, hvor et andet rum kan opstå.Det er mit ansvarHun fortæller lystigt og energisk om sine mange kostumer og frisurer, der møder tv-seerne fredag efter fredag i 'X Factor1. Det handler om at inspirere og flytte grænser, siger Mette Lindberg, der tager sin dommertjans meget alvorligt. - Jeg ønsker jo, at både seerne og deltagerne skal have en god oplevelse. Det er mit ansvar, at produktet bliver godt. Jeg gider ikke lave noget, der er kedeligt eller ufarligt med mine artister, for man skyl seerne at skubbe til grænserne og gerne overskride dem. Det er sådan, det bliver interessant at se på, forklarer hun.I ' X Factor' er hun mentor for grupperne og sidder fredag efter fredag sammen med Thomas Blachman og Remee og vurderer deltagerne. Hun lægger ikke skjul på, at hun elsker sin rolle i programmet.- Det er sjovt og givende for mig, fordi jeg sidder på den anden side.Jeg plejer at være den, der står på scenen, og jeg kan da også mærke, at jeg savner at optræde sindssygt meget. Der kan jeg virkelig mærke, at det er derfor, jeg lever af det, jeg gør. Det gør noget for mig at stå på en scene, forklarer Mette Lindberg.Stort bagkatalogOg snart kan det blive hendes tur til at bryde grænser, når hun træder op på scenen. The Asteroids Galaxy Tour har en ny single på vej, der ventes at blive udgivet inden for de næste en til tre måneder.Derefter er planen at drage på turné.- Vi udgiver jo noget nyt, så det er planen. Vi har et stort bagkatalog, så hvis vores nye single bliver et hit, så tager vi også ud og spiller, siger Mette Lindberg, der håber, at promoveringen i ' X Factor' kan være med til at øge interessen for The Asteroids Galaxy Tour herhjemme.- Jeg håber da, at der er nogen, der tænker over, hvilken slags musik jeg laver, og så går ind og hører det bagefter, erkender Mette Lindberg.Lige nu gælder det dog ' X Factor' for den 33-årige dommer, der håber, at hendes sidste gruppe, VKation, kan sikre sig en af pladserne til finalen 31. marts.ls@eb.dk .Jeg kan godt lide at skabe et rum, hvor et andet rum kan opstå Jeg kan da også mærke, at jeg savner at optræde sindssygt meget.Fakta: Ærlig snakJeg er dårlig til  at køre bil, for jeg har ikke kørekort. Så det giver sig selv. Jeg har haft en knallert, en Velo Solex.Den kørte jeg rundt på i mange år, men jeg har lige solgt den. Jeg bor jo i byen, så jeg cykler bare rundt.Når jeg er ked af det, bliver jeg i godt humør af... musik. Jeg har nogle sange, jeg altid har på min playliste, hvis jeg skal have løftet mit humør, eller hvis jeg føler mig energiforladt. Den seneste, jeg fik grineren over, var ' The Summer is Magic'. Jeg hørte den hos pizza-manden på Sdr. Boulevard, og inden sidste fredags ' X Factor' hørte jeg den tre gange.Lige nu går jeg og overvejer... at blive besøgsven. Jeg har en veninde, som er tilknyttet nogle ældre, hun får oplevelser sammen med. Det overvejer jeg, om jeg skal melde mig som efter ' X Factor'. Det er en smuk ting at give til hinanden.Min første forelskelse var... da jeg var 12 år. Det var sådan en flot fyr. Han var ishockeyspiller. Det første kys var under en gadelampe klokken halv ti om aftenen. Der var ingen andre i gaderne, og mine læber brændte helt til næste morgen. Ham var jeg meget forelsket i, og vi var kærester i 17 dage.Hvis jeg ikke var musiker, ville jeg..være radiojournalist og skabe billeder for folk. Sprog og lyd har altid interesseret mig enormt meget.Hvis jeg ikke var dommer i ' X Factor', ville jeg bruge min fredag aften på  at gå til koncerter. Det elsker jeg.Om fem år... håber jeg, at jeg er mor. At skabe et nyt liv må være det fineste, man kan opleve.
' X FACTOR'-EFFEKT Sangdystens eneste kvindelige dommer, Mette Lindberg, har hittet stort i udlandet og er sammen med bandet The Asteroids Galaxy Tour snart klar med ny musik.
Stuvet sammen på små træbænke i et kreativt miljø på Vesterbro med grønne planter og udsigt til Københavns tårne var iværksættere, folk fra interesseorganisationer, journalister og ikke mindst erhvervsminister Brian Mikkelsen (K) mandag samlet for at modtage Iværksætterpanelets 20 anbefalinger.I en bygning, der også huser et af Københavns jobcentre, er de øverste etager beboet af flere små iværksættervirksomheder som Pleo, der hjælper virksomheder med at drible med firmabetalinger, og Snappcar, der forsøger at få fat i "deleøkonomi-danskere", der har brug for en bil.Her var scenen sat for superiværksætteren Tommy Ahlers, der som formand for Iværksætterpanelet sendte de 20 anbefalinger på banen.Anbefalinger, der skal gøre det lettere at være iværksætter herhjemme ved at skrue på skatter, fradrag og aktier.Med flere slides, der viser, hvordan Danmark halter efter andre lande, når det gælder vækstvirksomheder, var iværksætteri endnu en dag på toppen af den politiske dagsorden, og en ambition om at gøre Danmark verdensførende blev sat. Men hvorfor skulle det lykkes denne gang? »Iværksættermiljøet er mere modent nu til at tale med én stemme og sørge for, at det faktisk bliver til noget.Forskellen fra før er, at vi iværksættere nu ser betydningen af de her regler, og at det faktisk kan batte noget,« siger Tommy Ahlers.I 2006 lød den daværende VK-regerings ambitiøse strategi, at »Danmark skal i 2015 være blandt de samfund i verden, hvor der er flest vækstiværksættere«, og i 2011 kom det såkaldte Vækstforum med en række af anbefalinger, der også skulle sætte skub i iværksætteriet i Danmark.10 års tomgangsskakFor under en måned siden var det så Brian Mikkelsen, der som frontfigur for VLAKregeringens erhvervsudspil kom med ni forslag til iværksætter-Danmark, hvor hovedparten fandt inspiration i Iværksætterpanelets arbejde.Ministeren tror da også på, at der efter mere end 10 års tomgangsskak faktisk vil ske en udvikling.»Vi har fået et mere modent iværksættermiljø i Danmark.I forhold til sidst jeg var erhvervsminister i 2011, er der mange flere gode idéer.Jeg tror, de her forslag konkret vil betyde, at der vil være mere kapital og talenter til virksomhederne,« lyder det optimistisk fra Brian Mikkelsen.Tommy Ahlers tør også godt tro på, at det nye udspil rent faktisk vil rykke noget.»Jeg kender godt tidligere udspil, men det handler om at blive ved med at presse på for det. Faren ved iværksætteri er, at alle er enige om, at det er rigtigt, men man er ikke enige om, at det er vigtigt,« forklarer han.Iværksætteren, der er blevet et mere kendt ansigt, efter han er rykket ind i de danske tv-stuer som dommer i iværksætterprogrammet "Løvens Hule" på DR1, mener også, at idéfolket skal se indad og ikke kun skyde på politikerne.»Os iværksættere har tidligere haft den holdning - også jeg selv - når jeg har fået spørgsmålet: "Hvad skal regeringen gøre for iværksættere?" Så har jeg sagt: "Bland jer uden om! Vi er iværksættere, vi skal nok klare os selv".Men vi kan nu se, at det betyder noget for os, hvilke regler der er,« erkender Tommy Ahlers.Han og andre har kritiseret regeringens erhvervsudspil for ikke at være ambitiøst nok. Nok har man politisk hentet inspiration på iværksætternes bord - men ikke nok.»Man er hurtig til at skrive nogle store overskrifter med, at "Nu skal Danmark være verdensmester i vækst", og sige, at nu skal Danmark være ligesom Sverige, men hvis man dobbeltklikker på forslaget, er det bare 3 til 10 gange mindre ambitiøse forslag end vores nabolandes,« siger Jeppe Rindom, der er adm.direktør hos Pleo.I Iværksætterforeningen håber næstformand Karsten Mølgaard også, at de nye anbefalinger fra Iværksætterpanelet kan sætte en retning for iværksætterpolitikken, der har været afsporet de seneste år.»Disse forslag bygger på en erkendelse af, at vi ikke har det antal nystartede virksomheder i Danmark, som vi har potentiale til at få. Vi skal have flere til at starte op - og den opgave har vi ikke løst endnu. Der har over en årrække dannet sig en holdning om, at det var lykkedes, og at nu handlede det bare om at få de virksomheder, der var startet, til at vokse sig store. Det er selvfølgelig også vigtigt, men det er ikke det grundlæggende problem,« siger han.maria.kehlet@finans.dk christian.klein@finans.dk Disse forslag bygger på en erkendelse af, at vi ikke har det antal nystartede virksomheder i Danmark, som vi har potentiale til at få.Karsten Mølgaard, næstformand, Dansk Iværksætterforening.Fakta: PANELETS ANBEFALINGERIndfør investorfradrag i den personlige indkomst for investeringer i unoterede aktier - direkte og indirekte igennem fonde - for op til 1,5 mio. kr. pr.år Indfør aktieindkomstskat på niveau med resten af Norden Indfør aktiesparekonto i stil med den "svenske model" Udvid ATP's formålsparagraf til at omfatte investeringer i fremtidens danske arbejdspladser Beskat medarbejderaktier i små selskaber som aktieindkomst og altid først ved realisering af gevinst Gør det nemmere at dele ejerskab ved fuld aftalefrihed for vesting og tilbagekøbsklausuler af medarbejderaktie Skab lettere adgang til ophold i Danmark for kompetencer på positivlisten Innovation, iværksætteri og digitalisering skal styrkes i uddannelsessystemet Lemp adgang til forskerordningen Enkel og attraktiv opsparingsordning til start af egen virksomhed Skab en mere effektiv videnspredning fra universiteter til virksomheder Skab opdateret og progressiv regulering inden for ny teknologi Gør offentlige udbud mere tilgængelige for mindre virksomheder Afskaf selskabsskat på udbytte fra unoterede aktier (rest af iværksætterskat) Fleksibel ordning for business angel-matching Giv lettere adgang til fast track-ordningen for mindre virksomheder og iværksættere Gør det lettere at komme i praktik på videregående uddannelser Forøg skattekreditten for udgifter til forskning og udvikling og giv fuldt fradrag for fremførte, skattemæssige underskud Vækstfonden skal have en permanent og fieksibel likviditetsfacilitet Markedsføring af Danmark som iværksætternation Kilde: Iværksætterpanelets anbefalinger.REGERINGENS FORSLAG Regeringen har ni forslag til bedre iværksætter-og aktiekulturAktiesparekonto Lavere skat på aktieindkomst Investorfradrag (fradrag for indskud i små og mellemstore virksomheder) Bedre vilkår for tildeling af medarbejderaktier Øget aftalefrihed og klarhed om reglerne i medarbejderaktieprogrammer Bedre skattevilkår for opsparing i investeringsforeninger Tiltrækning af udenlandsk kapital til f. eks. danske investeringsforeninger Lempede regler for placering af privatadministrerede pensionsordninger Øget gennemsigtighed i pensionsselskabernes aktieinvesteringer Kilde: Erhvervs-og iværksætterudspil: Sammen om fremtidens virksomheder.
VÆKST: Iværksætteri har ligget i toppen af den politiske dagsorden i mere end 10 år, og et nyt udspil fra regeringens Iværksætterpanel sætter endnu en gang som ambition, at Danmark skal være blandt verdens bedste for vækstiværksættere.
Klos op af bindingsværkshusene i Odenses H.C. Andersen-kvarter troner byens nye musik- og kulturhus Odeon. 
Vejen var lang og stenet, inden Odense fik sit længe ventede musik- og kulturhus. 
Stifteren af butikskæden Tiger, milliardæren Lennart Lajboschitz, har hidtil gået stille med dørene omkring sit opkøb af et badehotel i Nordsjælland.  
Lennart Lajboschitz skyder 25 mio. kr. i en renovering af det gamle badehotel Hornbækhus, der både skal betjene konferencegæster og bedsteforældre med børn. 
Et gammelt ægtepar i bukser med pressefolder og ens, beige frakker stavrer op ad Frederiksberg Allé. Arm i arm og med korte, tålmodige skridt passerer de lindetræerne på den Paris-inspirerede gade ét for ét. De går forbi Betty Nansen Teatret, forbi Frederiksberg Chokolade med de håndlavede chokolader siden 1923, og forbi glarmester Krampau, der skilter med, at forretningen havde 100-års jubilæum for syv år siden.På toppen af det beigefarvede hus, glarmesteren ligger i, står der »Sans Souci« med store bogstaver, altså den fransk-frederiksbergske version af »Hakuna Matata« - ubekymret.Dér foretager parret et uventet kursskifte.De drejer mod en skraldespand og er lige ved at blive mejet ned. En ung, skægget mand med cykelhjelm og sit barn i en påspændt anhænger undviger kun lige ægteparret og cykler videre ned ad alléens fortov.Lige så længe nogen kan huske, har Frederiksberg været en bedsteborgerlig ø midt i det røde København, men det er så småt ved at ændre sig i takt med, at flere og yngre mennesker flytter til. Gennemsnitsalderen er stadig højere her end i København, men den falder hurtigere end i nabokommunen og er i løbet af de seneste 10 år faldet lige så meget, som den er steget på landsgennemsnit.Og med de yngre indbyggere kommer # også et ønske om noget nyt, yngre og mindre konservativt.På den ene side er byens kulør ved at falme.På den anden side, vil nogle sige, må det snart være på tide med noget forandring, hvis ikke kommunen skal ende som et frilandsmuseum for konditorier, windsorknuder og Royal Copenhagen.Det kommer an på øjnene, der ser. Uanset hvad, er alt ikke så sans souci på Frederiksberg, som det har været.»Der er gået Korsbæk i den«Det mærkes, at der har været en konservativ borgmester på Frederiksberg lige så længe, som der er noget, der har heddet Det Konservative Folkeparti. Bl. a. på vejnavnene.Den amerikanske humorist Leo Rosten skrev engang, at en konservativ er en, der hylder progressive mennesker, 100 år efter de er døde, og går man en tur rundt på Frederiksberg, må man give ham ret.En boulevard er opkaldt efter Enrico Dalgas, der opdyrkede heden i 1800-tallet. Georg Carstensen, der bragte forlystelsesparkerne til Danmark i form af bl. a. Tivoli i København og det sidenhen lukkede Alhambra på Frederiksberg, har en plads opkaldt efter sig.Måske er det også sådan, det kommer til at gå med Radikale Venstres spidskandidat, Lone Loklindt. Hun satte gang i valgkampen allerede 30.august ved at lægge en video på Facebook med overskriften »Politisk nybrud på Frederiksberg«. Heri bekendtgør hun, at de radikale ikke længere vil gå i valgforbund med Det Konservative Folkeparti, som de plejer.I stedet vil de danne en grøn alliance med Socialdemokratiet, SF, Enhedslisten og Alternativet.Efterfølgende forklarede hun til TV 2 Lorry, at det er, fordi der er gået Korsbæk i den på Frederiksberg.I dag sidder Lone Loklindt på en af byens nyere caféer, Den Go'e Kaffebar, der er domineret KV17 af skamler og bordplader lavet af kløvede træstammer. Hun er i et urban-gråt jakkesæt og drikker latte.Hun forklarer sit Korsbæk-citat med, at det sjældent er uproblematisk, at det samme parti sidder på magten i over 100 år, fordi man på den måde kan komme til at sidde for tungt i lænestolen. Og selvom Radikale Venstre længe har prøvet at trække bystyret i gang, mener hun, der er brug for at ryste posen: »Jeg er stolt af, at vi har været med til at sætte lidt fut i Frederiksberg de seneste år, men jeg synes der er plads til højere ambitioner,« siger hun.Klimasikring, affaldssortering og tech-startups er nogle af de ting, hun nævner som eksempler på, at den konservative venten-ogse-tøven er en hæmsko.»Hvorfor går vi ikke forrest?« spørger hun.»Der er den konservative tilgang nok for afventende.Man skal liiige se det an, før man kaster sig ud i noget. Det er risici, og det er der behov for og råd til. I stedet går man med livrem og seler.« Hun mener, at der er brug for at blive luftet ud. At de stærke traditioner, der følger med at have gjort noget i lang tid, står i vejen for fornyelse.Lone Loklindt er født i en forstad til Esbjerg, men har boet på Frederiksberg on/ offsiden midten af 1980erne. Hun har tidligere siddet en periode i kommunalbestyrelsen, var så i Folketinget og er nu opstillet på Frederiksberg igen.Ved seneste kommunalvalg fik Radikale Venstre to kandidater i ind, hvoraf den ene tidligere i år skiftede til Det Konservative Folkeparti.Dermed er bruddet ikke noget, der lige nu får afgørende betydning, men oppositionen skal til november blot kapre tre pladser for at få flertal. Og Loklindt er optimistisk: »Der er ved at ske en udskiftning,« siger hun.De ældste af indbyggerene dør, der bliver født nye, og mange flytter hertil. Og de konservative har mistet stemmer de seneste tre valg.»Det fortæller mig, at folk på Frederiksberg også er i bevægelse. De er klar til noget nyt.«.Flere veje end gaderFrederiksberg er en by i byen. Oprindeligt lå den langt udenfor København, ved det af kongens sommerresidenser, som byen har sit navn efter: Frederiksberg Slot. Parallelt med kongen byggede rige københavnere lystgårde og sommervillaer her, udenfor bymurene.Derfor er der stadig i dag flere veje end gader på Frederiksberg, og Frederiksberg er en selvstændig kommune, selvom grænsen til nabokommunen København kan være svær at se for udefrakommende.Frederiksberg er med tiden vokset sammen med det omkringliggende København, hvorfor det hedder »på« Frederiksberg. Men det er den del af byen, hvor der ikke er Distorsion, Den del, der ikke engang leger med tanken om bilfrie dage. Den del, hvor indbyggerne er ældre, mere veluddannede og tjener mere.Det er også her, de bor, dem der er for weird til alle andre steder og for pæne i tøjet til Christiania.Dan Turèll boede her det meste af sit liv, Dirch Passer også. Her er et halvt teater per kvadratkilometer, og det er det sted i Danmark, der er flest balletdansere per indbygger. Og homoseksuelle.Og det er her, man under ingen omstændigheder vil bryde sig om at blive set som en del af København.At forandre for at bevareDet konservative modsvar til de radikales brud kom en god måneds tid senere i form af kampagnesloganet »For det Frederiksberg du holder af« og en påmindelse om, at Det Konservative Folkeparti har været »byens parti« i over 100 år.Deres kandidater giver guidede historiske gåture, og en af dem viser på sin Facebookprofil stolt de gamle gaslampelygtepæle frem, der står på Runddelen, som kandidaten personligt har sørget for skal renoveres og laves om til at lyse med sparepærer.»At forandre for at bevare« er jo konservatismens motto. Vi skal ikke glemme os selv i bestræbelserne på at komme hurtigere fremad.Vi når det nok.Skulle nogen på Frederiksberg glemme det, mindes de om det ved Platanvej, hvor der i gamle dage var villaer. I 70erne blev de revet ned til fordel for de modernistiske etageejendomme, der står i dag.»Det gik for stærkt, og det er stadig ærgerligt,« siger Michael Engelbrecht.Han stiller op til kommunalvalget for Det Konservative Folkepari for første gang og var indtil tidligere i år chefredaktør på Lokalavisen.Han er nummer 12 på Liste C, og er dermed langt fra sikret, men får alligevel opmærksomhed i byen. Hans plakater hænger nemlig i vinduerne på udvalgte værtshuse og bærer teksten »Værn om den levende kulturarv på de historiske værtshuse og teatre.« Han har en Rotary-nål i jakken og drikker kaffe med mælk. Han bor i det hus, hans morfar boede i, og har boet næsten hele sit liv i kommunen.»For mig at se er meget af den dér skrøbelige Frederiksbergånd, der er så svært at beskrive, hæftet op på nogle konkrete, fysiske steder. Og mange af dem har sværere og sværere ved at overleve.« Han nævner Alléenberg, et sted med rødder tilbage til 1790erne, hvis bygnings ejer ifølge Engelbrecht prøver at presse dem ud for at lave ejerlejligheder. Han er ærgerlig over, at Rialto Teatret for nyligt er skiftet ud med en bar i »Old Irish Pub« -kæden, og nævner en række andre steder, der af den ene eller den anden grund har svært ved at gøre som de plejer, pga. nye overboer, naboer eller husejere.»Jeg forstår ikke, hvorfor man bosætter sig et sted, man ikke vil bo. Det er jo ikke ligefrem, fordi Frederiksberg er det billige valg. Efterhånden synes jeg også, her bor for mange. Hvis jeg bestemte, boede her i hvert fald 10.000 færre.«.NaboklagerMen der bliver flere og flere. 33 pct. af de stemmeberettigede til kommunalvalget på Frederiksberg i november kunne ikke stemme ved seneste valg i 2013.To af dem er Sophie Kaae og Jonas Sindahl, begge 25 år, som for tre år siden byttede sig til en lejlighed i byen efter at have boet i den nordlige forstad, hvor de kommer fra.Flytningen blev fejret med en fest, der resulterede i en naboklage. Det var den første af en del klager, naboerne fik viceværten til at overlevere. De to tilflyttere fik endda en støjklage nytårsaften. Naboerne har også anklaget dem for at sælge stoffer fra deres lejlighed, pga. heftig aktivitet på trappen om aftenen og natten. Det viste sig at være pizzabude.»Hvorfor fanden bor man inde i byen, hvis man ikke kan tåle lidt larm?« spørger Jonas Sindahl.Parret handler oftest i Rema 1000, selvom der ligger både en Irma og Super-Brugsen indenfor gåafstand.»Nej, vi synes ikke, vi passer ind,« siger de begge to. Men de har været heldige at få en lejlighed i byen, tæt på deres arbejde, tæt på indkøbsmuligheder, barer, restauranter og alt muligt andet. Så de flytter ikke lige foreløbigt.»Lige nu synes jeg, her er lidt for pænt,« siger Sophie. »Jeg glæder mig til kollegiebygningen på den anden side af vejen er færdige.Så kommer der nok noget mere liv.« På 90' eren, Vinstue 90 på Gl. Kongevej, hænger billeder af de kongelige - både Dronning Margrethe, hendes forældre og bedsteforælde - og Simon Spies, der var stamgæst her. Vinstue 90 åbnede i 1916 og ligner stort set sig selv i dag.Stedet er kendt for slow beer, altså øl serveret på gammeldags manér, som tager 15 minutter at forberede. Det er den, det stemningsfulde interiør og roen, gæsterne kommer for.En af dagens gæster er Thomas Hansen, en 24-årig fyr med kasket og joggingbukser. Selvom han har boet hele sit liv på Frederiksberg, flyttede han for tre år siden 500 meter over på den anden side af bygrænsen og bor derfor på Vesterbro, fordi det var billigere, men han håber på at kunne flytte tilbage.Han beskriver udviklingen i byen således: Vesterbro mod syd er blevet pænere, og luderne og narkomanerne er forsvundet. Samtidigt er der på Frederiksberg kommet mere fokus på børnefamilier og burgerbarer, så forskellene er ikke så store, som de har været.»På Vesterbro taler man om gentrificering, og her kunne man tale om normalisering. Til sidst vil hele Hovedstaden være en stor homogen klump.« Selv stemmer han på Enhedslisten og er langtfra den beigefarvede type. Alligevel er han tydeligt berørt ved tanken om, at der måske ikke er en konservativ borgmester efter november. Han bliver i hvert fald stille og tager en stor tår af sin slow-beer.b@berlingske.dk »Man skal liiige se det an, før man kaster sig ud i noget.« Den radikale Frederiksbergspidskandidat Lone Loklindt om det konservative bystyre.»Jeg forstår ikke, hvorfor man bosætter sig et sted, man ikke vil bo.« Den konservative kandidat Michael Engelbrecht om tilflyttere, der ønsker at forandre Frederiksberg.Fakta: Bag om FrederiksbergIndbyggere: 104.640 (landets syvendestørste) Areal: 8,7 km2 (landets mindste) Danmarks højeste befolkningstæthed Gennemsnitsalder i 1987: 45 år Gennemsnitsalder i 1997: 42,3 år Gennemsnitsalder i 2007: 40,7 år Gennemsnitsalder i 2017: 39,4 år Indbyggere i 1987: 87.600 Indbyggere i 1997: 88.000 Indbyggere i 2007: 92.200 Indbyggere i 2017: 104.600 (Kilder: Danmarks Statistik og Kommunernes Landsforening) Frederiksberg Kommune Den konservative Jørgen Glenthøj har været borgmester siden 2009. Det Konservative Folkeparti fik ved valget 2013 ti ud af 25 pladser i kommunalbestyrelsen, hvilket var det dårligste valg i partiets historie.Næststørste parti er Socialdemokratiet (4), efterfulgt af Enhedslisten (3).(Kilder: Frederiksberg Stadsarkiv, Frederiksberg Kommune) Lokallister Liste G: Frederiksbergsk Folkeparti Joke-/ protestparti som en parodi på Dansk Folkeparti m. fl. Går til valg på at smide jyderne ud af Frederiksberg, sætte grænsevagter mod København og servere kaviar i skolerne.Liste L: Frederiksberg Borgerliste Går til valg på bevarelse af Frederiksberg Hospital, bedre forhold for de ældre, bevarelse af historiske bygninger samt »stop for betonklodser«. Liste M: »Den falske Marquis« Marcel de Sade Har ikke offentliggjort et program, men sagde i 2014 til Berlingske, at han var træt af cyklister på fortovet, skrigende børn, dårlig musik i radioen og at høfligheden er forsvundet.(Kilde: Frederiksberg Kommune).
Indbyggerne på Frederiksberg bliver flere og yngre, og den konservative højborg er under pres. Til kom munalvalget i november står valget mellem at forny eller bevare.
Anders Matthesen kører i sin bil, mens han speedsnakkende og med røde stresspletter ved øjnene forsøger at sætte ord på, hvad der sker i hans tydeligt overbelastede hjerne.Blikket flakker rådvildt mellem kørebanen, bakspejlet og kameraet, der filmer. Indimellem går han i stå for at hale noget ilt indenbords.Han er på vej hjem fra sit show "Anders", en forestilling om identitet og om ikke at kunne finde vej. Da han kører ud på Storebæltsbroen, afbrydes han flere gange af gps'ens mekaniske: »Hvis det er muligt, så vend om«, men Anders Matthesen kan ikke se komikken. Scenen er fra dokumentarist Pernille Rose Grønkjærs biografaktuelle film, "Den Anden Side", hvor hun har været med helt tæt på - bag scenen, i garderoben, i bilen, på kontoret og i hjemmet.Nedsmeltning foran rattetI dag griner komikeren og instruktøren ved mindet om episoden, der også indebar en McDonald's-parkeringsplads, som var umulig at finde ind til, og nogle tvillingeekspedienter, der henholdsvis serverede kaffe og tog imod betaling, hvilket gjorde Anders Matthesen endnu mere paranoid. Men den pågældende dag var der ingen af dem, der fandt hans nedsmeltning foran rattet morsom.»Jeg kunne høre min stemme fra oven, og pludselig var jeg ved at tabe småkagerne.Det var nærmest som at være skæv, det har jeg aldrig kunnet tåle. Jeg kunne ligesom ikke zoome ud. Det var simpelthen så klamt,« siger Anders Matthesen, der er mødt op sammen med instruktøren for at tale om filmen, der er blevet til fra 2012 til 2016.Pernille: »Det var meget ubehageligt. Jeg kan huske, at jeg tænkte: "Okay, hvor er vi på vej hen nu?" Det endte med, at jeg lagde kameraet, og så holdt vi ind og byttede plads, og så kørte jeg hjem.« Anders: »Det var jo grundstress: midt i en turné og for meget kaffe. Men det var ikke sket, hvis du ikke havde været med, og jeg hele tiden skulle være vidne til det, jeg selv sagde, hele tiden sætte ord på. Det blev selvforstærkende.« Pernille: »For mig var den episode et billede på det overload, der var på det tidspunkt, og som akkumuleres undervejs i filmen.« Anders: »Ja, vi var kørt lige til grænsen. Det hele var ved at skride, fordi vi var uforberedte på, hvor barskt det var med show og turné og et lille barn på sidelinjen.« I en periode, der strækker sig over fire år, har dokumentarfilminstruktør Pernille Rose Grønkjær fulgt landets største komiker, som står bag kultprogrammer som "Jul på Vesterbro" og filmsucceser som "Terkel i Knibe" og "Sorte Kugler" - en mand, hvis onemanshows har sat nye standarter for billetsalg og anmelderroser. Igennem hendes kamera møder publikum en dedikeret kunstner, der konstant arbejder på at forblive original og præstere noget, der er bedre end sidst, men også et menneske, som løber ind i en krise med stress og usikkerhed, der får ham til at overveje, om han skal fortsætte karrieren.Inde i mit hoved er der kaosShowet "Anders", som han var på vej hjem fra, da gps'en bad ham vende om, hører til blandt Anders Matthesens mest populære, men turnéen tog hårdt på både ham, hans kæreste og manager Cemille Rosenberg og hele holdet bag showet. Slutningen på turnéen sendte Anders Matthesen ud i en krise.»Inde i mit hoved er der kaos,« siger han i filmen, hvor han også stiller spørgsmålstegn ved, om han er færdig. Om det mon er slut med at lave shows og være kreativ og sjov: »Jeg har simpelthen ikke den samme selvtillid længere. Jeg har mistet modet lidt, kan jeg mærke.« Anders: »Filmen handler om at fare vild og finde tilbage igen. Sådan er rebussen, hver gang jeg laver shows: Brikkerne ligger spredt over hele bordet, og det kræver ekstremt meget af mig at samle dem, og når det endelig sker, og showet kører, smadrer jeg det og starter forfra.« Pernille: »Når man står udenfor, kan man godt tænke: Hvorfor ikke bare lave et standardshow - genbruge det, der allerede fungerer? Men næ, næ, sådan skal det ikke være: Blow it up - hele tiden forsøge noget nyt.« Anders: »Det er dog ikke altid forbundet med så meget krise som med "Anders", hvor vi gik totalt stræbsomt til den, vi skulle bare have de fucking seks stjerner - og dem fik vi.« Pernille: »For mig handler filmen meget om mod. At være med, når tæppet går på premiereaftenen, gør, at man forstår, hvilken gyser det er at sætte sig selv på spil igen og igen, og hvilket pres der er forbundet med at stå der alene.«.En dedikation, som er helt vildDeres samarbejde begyndte, da Pernille Rose Grønkjær i 2012 skulle lave en halv times bag-om-showet-film i forbindelse med showet "Anders". Samarbejdet gled godt, og de havde begge mod på at skabe en længere fortælling.Pernille: »Jeg var i udgangspunktet fascineret af Anders' kompromisløshed og dedikation, som er helt vild, og som handler om virkelig at ville noget med sit talent og sit liv, så vi andre kan få gavn af det - hans ambitiøse ønske om at få os til at tænke og måske handle. Det optager mig, hvor meget der skal til, for at vi kan sidde og have en festlig aften. Hvad er det for et hoved, der sidder på den her mand? Det ville jeg gerne finde ud af.« For Anders Matthesen har det været en befrielse at bidrage til en nuanceret fortælling, der også skildrer bagsiden af hjerterne.»Jeg støder tit på folk, der tror, man rejser på en fribillet gennem livet, og forestiller sig, at man er en kendis, der lever højt på at komme gratis ind på diskoteker. Det er rart at vise, at det er sådan her, det bliver lavet, og hvis der er et show i rækken, som man ikke kan lide, så er det fint, men det er altså ikke noget, jeg trækker i en automat og lige laver om. Selvfølgelig har jeg en lille smule forfængelighed og stolthed omkring det arbejde.«.Ingen strandhugst i materialetDet er ikke hverdagskost for Anders Matthesen at lade en anden få indblik i hans inderste tanker og private minder. Han er kendt for at være en kontrolfreak med styr på hver eneste detalje i sine shows.»Jeg har aldrig ladet nogen se mine noter eller dagbøger, og jeg hader sådan noget med, at folk vil filme lidt under prøverne - det kan de glemme alt om. Der er ikke noget værre end at blive fanget på et øveben.Det føles, som om de går på strandhugst i mit materiale eller kigger mig over skulderen.Men i anerkendelsen af Pernilles kunstneriske proces gav jeg hende lov til at se og høre ting, som ingen andre før har set eller hørt eller læst. Når jeg ved, at det er en proces, så kan jeg godt holde ud at være afklædt undervejs. Desuden har jeg set Pernilles film, og hun er en vild historiefortæller.Det rimede med min måde at arbejde på.« Undervejs er de også blevet venner.Pernille: »Jeg tror ikke på, at man kan lave film som fluen på væggen. Man kan ikke gå ind i et rum med et kamera og lade, som om man ikke er der. Jeg arbejder med at indgå i det, der foregår, og dermed bliver man nemt en del af holdet. Har det været en svær dag for Anders, tager jeg det også ind.« Anders: »På den måde er vi blevet hinandens consiliariis (rådgivere, red.) Vi snakker både om Pernilles arbejde med filmen og om mit arbejde med showet. Under det her show var det Pernille, der foreslog, at bummelumdamen (en karakter i showet "Shhh" inspireret af en kvinde, der sked på stranden, red.) også skulle have et element af stilhed.Den historie havde hængt og flagret, og det kunne Pernille se. Det samme med slutningen på showet "Anders" - det var Pernille, der pludselig sagde: "Hvad med, om du sagde: Så er der kun det vigtigste tilbage: og det er jer!" Vi kiggede bare på hende, og så prøvede vi det, og så var den der sgu. Det er ikke med i filmen, fordi Pernille havde lagt kameraet på det tidspunkt. Det bliver meget tæt på fire-fem år. Hun er blevet en ven eller  det er måske ikke så professionelt, men sådan er det blevet.«.De pinlige sekvenserI filmen er der en sekvens, som berører, hvor pinefuldt det var, da Anders Matthesens rap-plade," Villa Peakstate", blev sablet ned af anmelderne. Men det er okay, at filmen også skildrer hans fiaskoer, mener han.»Jeg kan sagtens være forfængelig, men ikke så meget lige med pladen, det er jo sådan en lidt ynkelig historie, og det må jeg stå ved. Der er også noget terapi i at sige det højt. Jeg har det værre med de der gamle optagelser, hvor jeg rapper: Nøj, hvor skulle jeg have bank.« Desuden byder dokumentarfilmen på klip fra nogle af de første shows, som Anders Matthesen lavede som 18-årig.»Dem har jeg det også virkelig drøjt med at se på, men det er et vigtigt dokument for folk, der gerne vil lave standup: Se, hvor slet det kan være, og så kan det stadig nå et stykke.Ligesom de gamle optagelser, hvor jeg render rundt og snakker til kameraet - hvorfor gjorde jeg det? Gik og lavede min egen lille dokumentar - hvad fanden tænkte jeg på? Det giver mig kvalme og er altså helt ubærligt, men det kan så heldigvis bruges til noget i sammenhængen. I det mindste.« Anders Matthesen befinder sig bedst, når han arbejder kreativt med konkrete projekter, det er dér, han føler sig allermest i live, men efter et show kommer han typisk til et mætningspunkt, og så følger der en periode på et år eller mere, en slags indsamlingsfase, hvor han trækker sig tilbage, mens han stikker følehornene helt ud.»Det kan lyde enormt luksuriøst: Så holder jeg lige et par år fri, spiser meget ude, går i biffen, rejser meget og prøver at få nogle nye indtryk - og jeg hader hvert sekund, ikk'. Vi er lige kommet hjem fra Maldiverne - var det fedt? Ja, ja, men nu er vi hjemme: Dét er fedt! Nu skal jeg på arbejde. For mig er udfordringen at lade være med at høste for tidligt. Indtrykkene skal have tid og næring, og det er så angstprovokerende og kedeligt og deprimerende.« Når dét, der kommer ind, kommer sjovt ud Bagefter følger udslipsfasen, og det er den, Anders Matthesen for tiden befinder sig midt i. Han er fortsat aktuel med showet "Shhh", i oktober sidste år udgav han børnebogen "Ternet Ninja", som han er i gang med at udvikle til en animationsfilm, og ud over et biografisk bogprojekt arbejder han med planerne for et 25-års jubilæumsshow til næste år, som skal være renset for navlepilleri og baseret på »ren cirkus og løjer«. »Udslipsfasen er ligesom en gennemstrømning.Dét, der kommer ind, kommer sjovt ud. Lige pludselig kan man blive ved med at høste, og så kører det, som dengang jeg spillede Simon Spies (på Østre Gasværk Teater, red.), lavede "Jul på Vesterbro" og "Therkel i knibe" på samme år. Så kan man snakke om at føle sig sjov. Det kan jeg ikke sige til særlig mange, men det kan jeg sige til kæresten, når hun spørger, hvordan går det? "Jeg er sjov!" Og jo længere det varer, desto mere fantastisk.« »I de år, hvor filmen er lavet, var jeg fandme ikke sjov. Og sikkert heller ikke særlig sjov at være sammen med. Jeg følte mig usjov og udenfor. Som om jeg havde lånt en titel. Man har været komiker, måske bliver man det igen - men lige nu er man det satme ikke.«.»Bare giv mig et puf«I filmen følger man Anders Matthesen og hans kæreste, Cemille, i både de kreative, praktiske og relationsmæssige udfordringer, blandt andet i en optagelse, hvor de kommer op at toppes i bilen, fordi Cemille pointerer, at morgenen har været for dårligt planlagt.»Jeg har turneret i 25 år og aldrig misset et job eller kommet for sent. Så det der med lige pludselig at få den serveret - hvad snakker du om? Det hele kører. Jeg kan godt binde mine egne sko. Allerede i starten, da Cemille blev min manager, havde jeg det sådan: Du skal ikke være negativ - du skal bære mig, give et puf og klappe, når jeg siger noget - ikke komme med gode råd.« Anders Matthesen griner.»Det var en konflikt, som var relevant at have med, fordi den var arbejdsrelateret.Det var vigtigt for os, at det ikke blev June og Peter Belli eller sådan.«.En hjerne tapetseret med ordI sine shows har Anders Matthesen gjort det til et kendemærke at bruge sine personlige livserfaringer og observationer, og i det seneste show, "Shhh", kredser han om støj og menneskets problemer med at finde ro, fokusere, være nærværende og sortere i al larmen.I filmen kigger han på nogle kontorlokaler, hvor han drømmer om at finde ro til at arbejde på sine egne præmisser. I dag er kontoret en realitet.»Før arbejdede jeg altid hjemme, men nu tager jeg derhen et par gange om ugen, og jeg kan ikke få nok af at være der. Alle tusserne dur, for der er ingen, der har bidt i dem, og der er helt tomt - ingen børnetegninger på væggene. Jeg behøver ikke så lang tid for at komme i the zone, døren smækker, og når der er kaffe på kanden og musik på anlægget, så kører det,« siger Anders Matthesen, der også kan finde på at gå på kontoret for at lave billedbøger til sine børn.»Alle ungerne har fødselsdag i april, og så forventer de en bog med tegninger af alt det, der er sket i løbet af året, for det har jeg lavet til dem, siden de var små. Det startede med små skitser, som jeg sad og lavede om natten, men det har udviklet sig, og nu bliver de lamineret og får spiralryg og det hele.« Selv om roen har fundet vej gennem små sprækker i Anders Matthesens hæsblæsende hverdag, er der stadig kamp om pladsen oppe i hans hoved. Det var med udgangspunkt i det virvar af ord, associationer, minder, memoteknikker, sange, noter og billeder, at Pernille Rose Grønkjær har baseret filmens visuelle udtryk.Pernille: »Jeg ønskede at indfange Anders' exceptionelle abstraktioner - når der er et ord på vej ud af munden, er det nærmest forældet, for han er allerede ved at formulere nye sætninger om nye tanker. Dét pace - hvor man virkelig skal stå tidligt op for at følge med - det skulle være filmens natur, for der må være så mange ord tapetseret inde i hovedet på ham.« Anders: »Pernille havde en ambition om at komme ind i mit hoved, og jeg tænkte held og lykke med det, det forstod jeg ikke helt, men jeg blev meget overrasket over, hvor meget jeg føler mig hjemme i det tempo, der er i filmen. De mange flashbacks, hvor den ene historie går over i den anden og pludselig fletter hele pisset sig sammen. Det er meget sådan, det er at være mig.«.pernille.glavind@jp.dk I de år, hvor filmen er lavet, var jeg fandme ikke sjov.Og sikkert heller ikke særlig sjov at være sammen med. Anders Matthesen, komiker For mig handler filmen meget om mod. At være med, når tæppet går på premiereaftenen, gør, at man forstår, hvilken gyser det er at sætte sig selv på spil igen og igen. Pernille Rose Grønkjær, filminstruktør.Fakta: KOMIKEREN Anders MatthesenFødt 1975, bl. a. aktuel med sit syvende onemanshow, "Shhh", som for nylig rundede 100.000 solgte billetter. Blandt hans tidligere shows finder man "Tal for dig selv", "Anden på Coke?", "Anders Matthesen - vender tilbage "og "Anders", som alle blev store anmelder-og publikumssucceser.Anders Matthesen har også skabt sig et markant navn inden for film, radio og tv takket være filmsucceserne "Terkel i knibe" og "Sorte kugler", en lang række bidrag til P3' s Børneradio samt den prisvindende julekalender "Jul på Vesterbro".Han har udgivet to rapalbum, "Soevnloes" og "Villa Peakstate", ligesom han har gjort sig som skuespiller som Dirch Passer i "Kjeld og Dirch" på Nørrebro Teater og i den stærkt roste titelrolle som Simon Spies i Nikolaj Cederholms musical "Simon", der blev opført på Østre Gasværk Teater.INSTRUKTØREN Pernille Rose GrønkjærFødt 1973, uddannet fra Den Danske Filmskole og har modtaget flere nomineringer og priser for sine dokumentar film og tvproduktioner.Fik sit store gennembrud med dokumentar filmen "The Monastery" fra 2006, som modtog hovedprisen på dokumentar-filmfestivalen IDFA i Amsterdam samt en dansk Bodil for "Bedste dokumentar".Står desuden bag kunst filmen "The House Inside Her" (2011), "Love Addict" (2011) og "Genetic Me" (2014).Aktuel med dokumentar filmen "Den Anden Side", som er produceret af Sigrid Jonsson Dyekjær og har premiere 27. april.
Interview: Der er ingen smutveje til kreative gennembrud i Anders Matthesens kakofoniske hjerne. Filmskaber Pernille Rose Grønkjær har fulgt Danmarks største komiker på det bumlede og ensomme ridt mod succes. Filmen handler om at fare vild og finde tilbage igen.
Mette Carla AlbrechtsenFilminstruktør, 37 år »Jeg boede i begyndelsen af mine 20' ere på Rigshospitalets kollegium og var lige startet på Filmskolen. Jeg var søgende og læste alt muligt, især digte og især Tove Ditlevsens digt »Angst« fra Pigesind talte virkelig til mig. Tove Ditlevsen satte ord på min egen tilstand, som jeg på det tidspunkt endnu ikke var bevidst om. Jeg vidste kun, at jeg ligesom hende også befandt mig i et særligt slags helvede. Det gjorde et foruroligende indtryk på mig, at jeg forstod hende så godt.«.Tine ByrckelJournalist, oversætter og filosof, 57 år »Du elsker mig / så skal du også kende / mit underlige hjertes sære spil / for det kan ikke bare længes ikke brænde / af længsel efter noget, som er til. Hun dukkede op, da jeg var 14, og satte ord på kærlighedsumuligheden selvfølgelig også med ' De evige tre'. Kunne en dreng eller mand ikke høre dette, kunne vi ikke engang starte. Jeg mister igen og igen mindst to ting i verden: smykker og yndlingsdigtsamlinger, så jeg har hende ikke nu, men jeg vil finde hende igen og igen og dyrke sætningen: De voksne forstod os ikke / og det var sent da vi så / at der ikke var stort at forstå.«.Cathrine LegardhJazzsangerinde, der har sat musik til Tove Ditlevsens digte, 43 år »Jeg har altid elsket Tove Ditlevsen, fordi hun var så umiddelbar at læse, også i en ung alder. Mange af de digte, man lugtede til, da man var ung, var så tunge og svære. Tove var ikke tung, hun talte til alle, og hun taler stadig til mig. Hendes digte var enormt nemme at sætte musik til, fordi de er så musikalske i forvejen. De synger allerede.I digtet ' Hverdag' fra Kvindesind sidder digteren og stopper sin mands sokker, og så opdager hun en gammel syning indenunder, som mandens tidligere kone har lavet. Det er sådan en fin måde at beskrive jalousi på. Det hverdagsagtige bliver poetisk.«.Else SkovTidligere hjemmegående husmor og pædagogmedhjælper, 91 år »Når det blev aften, og børnene sov, var der er tid til, at jeg kunne sidde helt for mig selv og læse. Jeg læste ' De evige tre' af Tove Ditlevsen, og jeg tænkte, at det nok er meget almindeligt, at sådan noget sker. Den slags forviklinger.Jeg læste alt af Tove Ditlevsen, det var ikke noget, jeg delte med nogen, det var noget, jeg havde for mig selv. Jeg fulgte med i hendes liv, og jeg kunne se, at hun fik det sværere og sværere.Hun kunne virkelig skrive om det, som ikke altid er så nemt. Det tænkte jeg meget over, som jeg sad der.«.Henrik NordbrandtForfatter, 72 år »Pigesind og især digtet ' Til mit døde barn' gjorde stort indtryk på mig, da jeg i sin tid læste det. Dengang syntes jeg måske, at det var lidt sentimentalt.Når jeg ser på det i dag, så er det ikke sentimentalt, det er bare dybt alvorligt.Og meget stærkt. Jeg tilhørte jo en generation, som gjorde op med den meget traditionelle poesi, Tove Ditlevsen stod for: rim og versefødder osv. Men jeg har altid syntes, hun var fantastisk god. Mens hun levede, blev hun jo ikke rigtig vurderet efter fortjeneste, nogle digtere og finkulturelle kritikere så hende som et damebladsfænomen, men det var en overfladisk betragtning. Hun skrev meget direkte og ukunstlet, hun skrev stor poesi, så enhver kunne forstå det.«.Lone HørslevForfatter, 43 år »Jeg elsker især Tove Ditlevsens Gift.Her blander refleksioner over skrift og liv sig med denne her voldsomme fortælling om stofafhængighed, kærlighedslængsel og stor ensomhed og svigt. Og selv om hun godt kan gå tæt på patos, finder jeg hende langt mere klar i spyttet, ja, nærmest kynisk, end sentimental. Og hun er morsom! Hun skriver uden forfængelighed og siger tingene ligeud. Tove Ditlevsen kunne skrive om at være menneske, om det hele vaklende menneske.«.Christian DorphForfatter, 51 år »Jeg synes, Gift er en vild bog. Jeg læste den for et par år siden, da den kom i Gyldendals genudgivelse. Det fede ved den bog er, at hun skriver den, som om hun var en gæst, en blind passager i sit eget liv. Også før hun bliver narkoman i bogen. Det er, som om hun er mærkeligt ligeglad, som om hun var en fremmed. Der er en sjov henkastet måde, hun fortæller om sine ægteskaber på; de her mænd. Hun er ligesom ikke til stede. Det er dejlig nøgternt og køligt beskrevet hele vejen igennem.«.Katrine Hornstrup YdeKulturredaktør, 34 år »Else bad mig og Astrid om at holde oplæg i dansk om en forfatter, der hed Tove Ditlevsen, og så gik jeg i gang med at læse Barndom fra min forældres bogreol. Så sagde det kling! i 12-årige Katrines hjerte. Så gik jeg fra at alliere mig mest med Anders And til at finde en følsom sjæleveninde i barnet Tove, der både tillod og totalt trumfede alle mine følelser med ublu hyperskrøbelighed, og pludseligt sad Katrine ved klaveret og hviskede: Der brænder et lys i natten / Det brænder alene for mig / Og puster du til det så flammer det op / Og flammer alene for dig. Uden Barndom ingen så følsom barndom.«.Anders Haahr RasmussenJournalist og forfatter, 38 år »Jeg husker at læse Barndommens gade i gymnasiet, den virkede uendelig og røvsyg dengang. Men for nylig fik jeg hul igennem til Tove Ditlevsen, da jeg læste Gift. En ting var den heftige historie om at være narkoman, men mest af alt var det tonen, der slog benene væk under mig. Hun beskriver forfærdeligheder, de samfundsmæssige og de personlige, med et så nøgternt, klinisk og tørt sprog, der gør dem uendeligt intense for læseren. Jeg mærker på hver side, hvor pisseklog hun er, hun er et urintellekt.«.Mads MygindDigter, 33 år »Det første digt af Tove Ditlevsen, jeg kommer på, er titeldigtet fra bogen Det runde værelse. Jeg husker enkelte linjer, som lyser op i min hjerne, når jeg sidder og skriver: Kunne man have nøjedes / med utrolig lidt; / detaillen af en detallie / næsten ingenting. Jeg læste det efter gymnasiet, og det slog mig dengang og stadig, hvor kort og præcist hun kan sige så meget om så meget! Der er en enkelhed, ro og en slags kritisk opgivenhed i billederne.En voldsomhed i det helt afdæmpede.Den måde, sætningerne elegant falder på, det er en stor oplevelse.«.Arne BinderupBibliotekar på Vesterbro bibliotek, 63 år »Hendes bøger om forholdet til Victor Andreasen gjorde stort indtryk på mig dengang, særligt Vilhelms værelse.Det slog mig, at den var så fantastisk hudløs - det var sjældent dengang.Det er bekendelseslitteratur fra før begrebet opstod; før Vita Andersen slog igennem på det. Jeg tror stadig, det er det selvbiografiske, folk finder spændende i dag - tiden skriger på egne oplevelser. Her på biblioteket betyder Tove Ditlevsen mere end alle andre forfattere. Hun er ikke bare god, hun er også nem at formidle. Hun er ikke politisk korrekt, ingen pegefingre.Man får det, man ser, råt for usødet.«.Simon PasternakForlagsredaktør, 47 år »Jeg er en sen Ditlevsen-starter. Jeg læste Barndommens gade i folkeskolen, og Linnets sange var overalt i min barndoms gade, men vores veje mødtes ikke rigtig, før Kirsten Hammann en dag for ti år siden stak mig Gift og sagde, at den skulle jeg bare læse. Og det var en så brutal, selvudleverende, virkelig og sjov bog om at rydde en plads til sig selv og sin skrivning - og om mænd, at jeg blev nødt til at anbefale den til alle jeg mødte den sommer.Siden har jeg ædt mig igennem det meste af hendes forfatterskab, en sand og ond lykke.«.Azadeh GhavamradTeaterinstruktør, 34 år »Jeg læste Ansigterne, da jeg stadig boede i Aarhus i 2012 efter min veninde i nogen tid havde sendt mig små Tovedigte.Før det havde jeg intet forhold til Tove Ditlevsen. Men det ændrede sig fuldstændig, da jeg læste Ansigterne.Det var skræmmende og dybt fascinerende, at hun kunne beskrive en psykotisk tilstand med så stor en magt og overbevisning - og især med tanke på, at hun selv havde været i den.Efter det har samtlige Tove Ditlevsenbøger indfundet sig på min reol.«.Lise SkovPensioneret sygehjælper, 62 år »Den kvinde, jeg skal hjælpe i seng, sidder og læser Tove Ditlevsen. Hun har læst alle hendes værker, igen og igen. Vi taler om Gift og om, at alle mennesker kan havne i en situation, hvor risikoen for at blive narkoman er stor. Det er dejligt at komme ind på hendes værelse og tale om noget andet end medicin, maden på plejehjemmet, de andre beboere eller rengøring. Vi taler om Tove Ditlevsens død i 1976, det bliver til mange samtaler om døden.Vi taler også om Barndommens gade, hun fortæller om sin barndom, og når vi taler om Tove Ditlevsen, er det, som om hun ikke tænker over, at jeg er nødt til at hjælpe hende i seng.Så er vi et andet sted.«.Pia Juul,Forfatter, 55 år »Tove Ditlevsens Vilhelms værelse er en af de bedste romaner, der er skrevet på dansk. Jeg blev som ung meget overrasket over den frihed, den var skrevet med, der var en lethed og en selvbevidst energi i den, som henrykte mig, da jeg læste den første gang. Hun var både eminent, cool og sjov. Og så var hun en af de få lyrikere, man stiftede bekendtskab med i 1970' ernes folkeskole, hvor jeg gik i skole. Jeg beundrer hende til stadighed, at hun er sin egen - og morsom - og digtene er langt bedre end det rygte, de har fået hen ad vejen. Læs dem (igen)!«.Tanja CorderoFolkeskolelærer, 37 år »Engang var Tove Ditlevsen for mig en novelle på en pensumliste. Nu får jeg gåsehud, når navnet siges. Ved en tilfældighed læste jeg som 34-årig digtet ' Ufødt'. Med ét mærkede jeg et andet menneskes mørke gennem et sprog, der var så pulserende skønt og så væmmeligt på én gang, at jeg var ved at briste, fuldstændig. Jeg reciterede derfra med bævende stemme for alle, der gad lytte. Det er både frydefuldt og pinagtigt for mig at læse Tove Ditlevsen.«.Nanna FriisStuderende, 27 år »Jeg møder Tove Ditlevsen som helt ny teenager i en frostsprød martsaften, fordi 7. c's dansklærer har planlagt Tovetur på Vesterbro. Vi læser digte højt for hinanden midt i det liv, der var hendes, og hvis afgrunde, jeg dengang kun anede blå omrids af. Jeg har glemt, hvad jeg læste, men ikke, at det var dette mørklagte møde med hjertesorg, angst og håbefulde livsforsøg, der var min første oplevelse af sætningens egen skønhed, af sproget og poesien som en lygte, jeg kunne gennemlyse min børneabstrakte melankoli med.«.Christina ThiemerBoghandler, 41 år »Udover at være spørgsmålet i diverse litterære quizzer »Hvad er den amerikanske titel på Tove Ditlevsens roman Gift?« (og svaret er »Gift«, den blev utrolig nok aldrig oversat), så er romanen også en af mine absolutte favoritter, den bedste roman, jeg har læst i årevis. Den ærlighed forfaldet beskrives med her, den fuldstændige deroute, fik mig til at tænke, at en vis nordmand godt kunne pakke sammen.Autofiktionens mester er en kvinde, som hedder Tove.«.Johannes RiisLitterær direktør og forlægger ved Gyldendal, 67 år »Jeg var 21, da jeg læste Gift første gang. For et par år siden læste jeg den igen, og det var først da, det rigtig gik op for mig, hvor sofistikeret en forfatter Tove Ditlevsen var. Første gang greb historien mig umiddelbart med sin råhed, sin desillusion, sin paradoksale styrke: Ditlevsens skånselsløse higen efter at få fat på sandheden i alle dens grimme detaljer krøb ind under huden på mig. Anden gang stod dette intakt for mig, men dertil kom opdagelsen af, hvor sikkert og raffineret bogen er skrevet, hvor mange lag og rum og spejle den rummer. Det er levet liv, det er stor kunst, det er en frygtindgydende god roman.«.Karen SybergForfatter og journalist, 71 år »Med ingen kan / man dele / de inderste / tanker. / Det vigtigste / i verden / er man / alene med. / Det er en / varig byrde / det er en / sagte glæde / at her kan / ingen nå dig / og ingen / lukkes ind. Digtet kondenserer hele Tove Ditlevsens livstragedie. Hendes formidable indsigt i menneskesindets veje og vildveje hjalp hende ikke i livet, den kunne kun forløses i hendes kunst.Og da hendes stof slap op, måtte hun også selv give slip. Det sørgeligste ved Tove Ditlevsens liv er hendes død.«.Daniella Angelique DalsgårdRestauratør på Klubben ved Tove Ditlevsens Mindehave, vil ikke afsløre sin alder, men siger selv: ' godt deroppe af' »Jeg holder så meget af Toves digte, nok især digtet ' Angst', og jeg har hængt det op i forretningen. Jeg har følt som hende, jeg tror, jeg har oplevet det samme, angst og depression. Det er ikke mange mennesker, der forstår det, men Tove gør. Hun har været så meget igennem, hun har haft det ringe, helt ad helvedes til. Min restaurant er Tove Ditlevsens sted, hun brugte sit liv her. Jeg har stadig hendes klaver fra 1947 stående herinde. Indtil jeg købte Klubben i 1993, var det et beskidt værtshus, hvor hun sad og drak og skrev sine bøger. Vi har bevaret hendes sted, som det var, mens hun kom her.«.Mads Peder RasmussenLandskabsarkitekt og meddesigner af Tove Ditlevsens Plads på Vesterbro, 45 år »Det var oplagt for os at se på nogle af hendes digte og indarbejde dem på hendes plads. Digtet ' De evige tre' fra Lille Verden er lagt ind i betonoverfladen på en af bænkene. Jeg kan huske, vi sad med hendes digtsamlinger og kiggede lidt på det. Og det er et af de digte, jeg husker som rigtig godt - det er folkeligt, et af dem man kender. Det var nok grunden til, at valget faldt på det. Men der var også et lavpraktisk spørgsmål, vi havde jo ikke plads til en otte sider lang tekst.«.Niels BarfoedForfatter, journalist og dr. phil. 86 år »Jeg kendte Tove Ditlevsen og led med hende i en periode, hvor hun var meget medtaget af alkoholmisbrug især. Jeg kom hende engang til undsætning. Hun var faldet i en komalignende søvn i en liggestol. Det var i nogle fælles venners sommerhus.Jeg så, at hun havde en brændende cigaret hængende mellem fingrene, og gløden var ved at brænde sig ind i huden. Den næste dag forstod hun ikke, hvorfor hun var forbundet. Jeg har også mere lykkelige erindringer om hende, men det er især oplevelsen af forfald, der står klart for mig i dag. Og så den fuldstændigt fænomenale, nøgne og cool roman Gift, som jeg aldrig bliver færdig med at få folk omkring mig til at læse.«.Fakta: 14. december 1917Tove Irma Margit Ditlevsen fødes.1939' Pigesind', digte: 1939 (med bl. a.digtet ' Angst').1941' Man gjorde et barn fortræd', roman.1942' Lille verden', digte: 1942 (med bl. a. digtet ' De evige tre').1943' Barndommens gade', roman.1955' Kvindesind', digte: 1955 (med bl. a.digtene ' Der bor en ung pige' og ' Jalousi').1960' To som elsker hinanden', roman.1967' Barndom', erindringsbog og ' Ungdom', erindringsbog.1969' Ansigterne', roman.1971' Gift', erindringsbog.1973' Det runde værelse', digte:.1975' Vilhelms værelse', roman.7. marts 1976Tove Ditlevsen begår selvmord.1986Astrid Henning-Jensens filmatisering af ' Barndommens gade' og Anne Linnets musikalske fortolkning af samme værk.2015Teaterkollektivet Sort Samvittigheds forestilling ' Tove, Tove, Tove!' på Det Kongelige Teater og indvielse af Tove Ditlevsens Plads.2016Jakob Weis' forestilling ' Den onde lykke - Tove Ditlevsens sidste kærlighed' på Folketeatret.2017' Der bor en ung pige i mig, som ikke vil dø', digtsamling ved Olga Ravn.
Vi har bedt et udvalg af Tove Ditlevsens læserskare fortælle om deres allersærligste øjeblik med forfatterskabet - eller forfatteren selv. Med de værker, der bliver nævnt, følger vi forfatteren fra hendes fødsel til i dag.
Henrik Riise er Andreas' far VORES SØN ANDREAS døde 1. maj 2017 i en alder af 26 år.Han havde været i et meget vellykket døgnbehandlingsforløb på Sct. Ols på Bornholm (i det følgende mest omtalt som Bornholm) i 8 måneder fra november 2014 til juni 2015. Det var hans første og sidste døgnbehandling. Han var kommet ud af misbrug, fik meget ros for menneskelige kvalifikationer og fik styrket selvværdet. Fra at være en syg person på medicin var han nu helt rask.Udtalelse fra Sct. Ols: Der er gennemgående positive formuleringer om Andreas, der var en ung mand, som ønskede noget andet med tilværelsen, og derved også et behandlingsengagement fra hans side. Han var afholdt af de andre beboere og personale på Sct. Ols og blev af de beboere, han var tæt på, opfattet som en god ven.I Hørhuset, hvor han boede i 13 måneder lige før Bornholm, Mændenes Hjem i marts 2016, Misbrugscenter på Vesterbro, hvor han var fra september til marts 2016, Herlev Hospital i januar 2017 og Misbrugscenter på Nørrebro var bemærkningen fra alle personer, jeg kontaktede, at han var en venlig ung mand, som man tydeligt husker. Hans socialrådgiver udtalte, at Andreas var stærk kognitivt.Efter Bornholm var der efter en måneds tid en uoverensstemmelse i dagbehandlingen.Man vurderede, at Andreas havde et utrygt/aggressivt kropssprog, et problem, han havde arbejdet med på Bornholm. Han sagde ikke noget forkert, det var kun kropssproget. Samarbejdet måtte ophøre inklusive en delt lejlighed, som var tilknyttet dagbehandlingen. Dette forhold, en god vens dødsfald og uheldigt kvindeligt bekendtskab gjorde, at Andreas faldt tilbage til misbrug.FRA SEPTEMBER 2015, da Andreas begyndte i Misbrugscenteret på Vesterbro, og til sin dødsdag maj 2017, havde han et inderligt ønske om få en ny chance, dvs. komme i afgiftning i anslået 3 måneder på Bornholm.Andreas fik en arbejdsskade i december 2009, hvorfor vi som forældre har indsigt i jobcenterjournaler. Antagelig for at beskytte os som forældre gav han os ikke samtykkeerklæring. Andreas havde kontakten til misbrugscentre, jobcentret, hospitaler og advokat. Her følger to uddrag af mange, hvor han fortæller om sit ønske om at komme i døgnbehandling: Referat 21.4. 2016: A fortæller endvidere, at han hver dag møder i Center for Rusmiddelbehandling på Ørnevej, og at han ønsker at komme i døgnbehandling.Af sagen fremgår: Andreas er i metadonbehandling og får metadon dagligt og møder på Modtageenheden tre gange om ugen. I nat har Andreas sovet i sovesalen på Sundholm.Referat 21.5. 2016: A fortæller, han er hjemløs, at han er misbruger, men at han ikke får hjælp eller vejledning af misbrugsbehandlere.Han fortæller, at han har ventet på at komme i døgnbehandling i 8 måneder, at han før jul fik at vide, at der først var penge til det efter jul. Han fortæller, at der ikke er sket noget endnu.Andreas husker, hvor godt han havde det fysisk og psykisk efter Bornholm, og han ønskede inderligt at komme i den tilstand igen. Han ville gerne begynde at læse på revalidering, da han jf. arbejdsskaden ikke kunne blive håndværker, og han kunne godt tænke sig at læse økonomi. Han kunne få hjælp og vejledning af 2 mentorer.Han ville gerne bo på Amager i en lille lejlighed. En motorcykel og udlandsture drømte han også om.Andreas fik Metadon og Rivotril, der var beroligende og stærkt vanedannende.Medicinen er ikke beregnet til at tage over en lang periode, og der kan opstå kronisk afhængighed. Medicinen gjorde det umuligt at bygge noget op - f. eks. en uddannelse.Fik Andreas ikke sin søvn, var han intet værd. Han var hjemløs, men boede dog mere eller mindre fast hos os i Fredensborg.Ofte var søvnmønstret i ubalance. I perioder blev nat til dag, og indimellem var han i ambulant behandling på psykiatrisk afdeling på Amager for at få rettet op på ubalancen. Her fik han også hjælp, råd og vejledning og mulighed for at sove natten over. Andreas' adhd, som ikke blev diagnosticeret, før han var 23 år, var også medvirkende til uroen.Krav om at møde til tiden i et længere terapiforløb var det umuligt for Andreas at honorere.Andreas er i den forholdsvis turbulente periode efter tilbagefaldet fra Bornholm i juli 2015 indtil primo april 2016 blevet genoplivet en gang i et fixerum af en sygeplejerske, heldigvis uden varige men. Han har prøvet at tage en uventet alvorlig overdosis, hvorefter han blev indlagt på psykiatrisk akutmodtagelse i Hillerød. Han har været akut indlagt på Hvidovre Hospital grundet alvorlig ubalance (søvn, medicin), hvor han efterfølgende overvejede at tage sit eget liv. Nervesystemet var kortvarigt slidt. Heldigvis talte jeg ham fra det og måtte straks hente ham i Hvidovre. Han har i perioden også være indlagt på Amager Hospital grundet betændelsestilstande som følge af urene nåle.To gange har han været indlagt på Hillerød grundet henholdsvis et åbent sår og infektion.Antagelig i den samme periode har Andreas fået hepatitis B og C. Hepatitis B blev behandlet. Af økonomiske grunde blev hepatitis C ikke behandlet, da det kræver højere betændelsesværdier, der kontrolleres hvert år.Isamme periode fra september til marts tiggede og bad Andreas om at komme i døgnbehandling, hvilket var, præcis hvad han havde brug for. Andreas havde problemer med at komme til de aftalte tider, og han udviste ikke nok stabilitet, og han blev derfor ikke indstillet til døgnbehandling.ANDREAS FIK 2 måneders karantæne fra Misbrugscenteret på Vesterbro. Det var ikke usædvanligt. Han var ufrivilligt kommet i en situation, hvor han måtte forsvare sig.Med hensyn til bolig var Andreas i den situation, at han ikke kunne klare sig selv i en uge i en bolig.Med ovennævnte forudsætninger og med et fortsat brændende ønske om at komme i døgnbehandling blev Andreas mødt med krav fra Misbrugscenteret på Ørnevej, hvor han begyndte 5.3. 2016.Man ville ikke lytte til hans situation som menneske jf. bl. a. jobcenterreferat.Man ser ikke sagen i sin helhed dvs. hele hans sagsforløb, hospitalsophold, medicinforbrug over tid osv. Man holder sig udelukkende til de krav, der stilles. Han var blot et nummer af mange.Følgende krav skulle opfyldes: Der er indført et hovedprincip om, at alt skal prøves inden døgnbehandling.Det hedder sig, at det ' mindst indgribende' skal prøves først. Det er ikke første gang i historien, en positiv hovedtekst benyttes til at skjule de uhyggelige underliggende forhold, som ikke måles, men bare sker, f. eks. dødsfald pga. blodprop.For Andreas ville det ' mindst indgribende' indlysende være at komme til Bornholm, men den logik følges desværre ikke.Andreas blev ramt af følgende regler: Hovedprincip jf. ovenfor, han skal udvise stabilitet, 3 måneders terapiforløb, Rivotril skal ligge på 6 mg ifølge Sundhedsstyrelsen, og Andreas skal have bolig, før han kommer i døgnbehandling.I februar 2017 lykkedes det Andreas at få Rivotril ned på 6 mg. Men det var umuligt at komme længere ned uden døgnbehandling.Han havde prøvet at undvære Rivotril i 5 dage. Så kom de alvorlige abstinenser, og han måtte akut indlægges på Hillerød Hospital.3 måneders terapiforløb, efter at han var begyndt på Ørnevej, var umuligt for ham at overholde. Kunne han ikke komme en enkelt dag, var det i orden, hvis han ringede ind. Dagene og månederne gik - håbløst og uden opfyldelse af krav. I øvrigt havde Andreas haft et langt terapiforløb på Bornholm. Det så man ikke på.Og skulle han igen til Bornholm, ville der også være et terapiforløb der.Så gik sommermånederne med at få bolig, dvs. en 1-værelset lejlighed, på plads. Lejemålet startede 1.8. 2016 og har været gældende indtil 1.5. Sammenlagt har Andreas sovet i lejligheden i anslået 5 nætter. Vi har som forældre betalt husleje og kontaktet boligselskabet, når det var nødvendigt. Andreas fulgte med i sagen, men kunne slet ikke overtage det administrative og det praktiske. Som Andreas udtrykte det: »Boligen er aktuel efter Bornholm, ikke før«. Set i bakspejlet og med vores øjne som forældre havde reglen kun et logisk formål i forhold til Andreas: at udskyde den omkostningskrævende døgnbehandling længst muligt.Som Andreas udtrykte det med hensyn til kravene: »Jeg er ikke enig i det, de gør.Var jeg rask, kunne jeg godt efterleve kravene.Men jeg er jo syg!«. I EFTERÅRET 2016 kunne Andreas' tarmsystem ikke længere tåle medicinen i pilleform.Symptomerne var alvorlige. Oppustet mave, afføring, der kom den forkerte vej ud, osv. Efterfølgende skulle Andreas indtage medicinen intravenøst.I januar 2017 var Andreas indlagt på Herlev Hospital i 10 dage. Han var kommet til at sprøjte sig i venen frem for i den sædvanlige blodåre. Metadonen gik ned i benet frem for op i kroppen. Hele den nederste del af benet var i en forgiftningstilstand, og der var dannet mange små blodpropper. Smerten var i starten ekstrem, og der var på et tidspunkt stor risiko for amputation af benet, men forløbet gik godt, bortset fra at han ikke kom helt i mål med genoptræningen.Det håbede han på, at det ønskede ophold på Bornholm ville rette op på.Herlev Hospital skriver følgende uddrag af udtalelse, der er sendt til Misbrugscenteret på Ørnevej: På afdelingen er vi ikke specialister i sociale forhold. Men vi kan være bekymret for tilbagefald efter udskrivelse og dermed risiko for abscesser, fornyede blodpropper, infektioner m. m., så længe patienten fortsat færdes i miljøet. Under indlæggelse har patienten været meget tydelig i sit ønske om, at misbrugsbehandlingen skulle intensiveres i form af døgnbehandling.Skrivelsen fra Herlev Hospital og en alvorlig henstilling fra endnu et hospital om døgnbehandling styrkede Andreas' sag i Misbrugscenteret. Rivotril var i februar på det ønskede niveau. Boligen var på plads. Nu manglede bare et terapiforløb, som nu var forhandlet ned til 1 måneds koncentreret forløb. Forløbet skulle starte i maj med 2 ugentlige mødetider.Det ville være et spørgsmål om liv eller død at komme til disse møder. Lige før påske fik Andreas at vide, at han kunne regne med at komme til Bornholm 1. juli.Herlev Hospitals bekymring var alvorlig.Der var risiko for dødsfald. Men man fortsætter med at sagsbehandle i henhold til kravene frem for akut at sende ham i døgnbehandling i februar 2017.1. maj dør Andreas i vores hjem i Fredensborg.Han havde lige forinden haft ondt i hjertet, over hele kroppen og i ryggen.Vi som forældre og ambulancefolkene omkring os var ikke i tvivl om, at det var en blodprop. Vi er som forældre stadig i stor sorg, men også afmagten og følelsen af uretfærdighed fylder.Regeringen sparede 40 mio. kr. på satspuljemidler i 2016, der var målrettet døgnbehandling til stofmisbrugere og alkoholikere. Bare 2 af Andreas' hospitalsophold kunne finansiere den nødvendige døgnbehandling. De økonomiske forudsætninger for besparelsen er groteske.Det gælder også de økonomiske argumenter for udskydelse af døgnbehandling.Vi har i det meste af forløbet stolet på Misbrugscenteret og troede, at Andreas var i kyndige hænder, da læger og sygeplejersker også var koblet på den medicinske del. Vores holdning over for Andreas var, at vi ikke kunne påvirke situationen, og det har vi det svært med i dag, nu hvor vi er klar over, at der fandtes et ordentligt alternativ.I sammenlagt 80 år har min kone og jeg betalt skat. Vi undrer os over, at det ikke kunne komme Andreas til gode. Vi undrer os også over, hvad man kan tillade sig i spareknivens hellige navn. Hvorfor vender man ikke det hele på hovedet og siger: Der er en nedre grænse for, hvor uværdigt og forkert vi vil behandle syge og udsatte medmennesker i vores velfærdssamfund.Giver det mening, at en ung mand med fremtidsdrømme bare skal ligge en stor del af tiden i mange måneder og stikke sig med sprøjter eller spise mange piller med en slags gift 2 gange dagligt uden nogen behandlingsdato? Bør det ikke være en menneskeret at få en behandlingsdato tidligt i forløbet? De psykiske konsekvenser af denne usikkerhed er indlysende.Heldigvis valgte Andreas at kæmpe også på den front, og bortset fra enkelte situationer var han mentalt robust.Man ser ikke på enkeltpersoner. Man følger et regelsæt, der i sin grundsubstans er uhyggeligt og reelt en dødsrute for nogle. Har man ikke pligt til at fortælle patienten og pårørende, at behandlingen slet ikke er den rigtige, og samtidig påpege, at privat behandling er en mulighed? For beskedne 200.000 kroner kunne Andreas' liv være reddet ved privat behandling i Viborg uden om det offentlige.Stort set alle problemer kunne være undgået, hvis man i september 2015, da Andreas begyndte at bede om døgnbehandling, havde sagt ' Patientens ønske og motivation og den nødvendige døgnbehandling er indlysende, lad os straks sende ham af sted i ca. 3 måneder og se på de efterfølgende tiltag', herunder en boligform f. eks. Hørhuset i en periode, hvor det er muligt at få hjælp, hvis der er brug for det.Kære dansker - er det her i orden? Politikernes mantraer ' Mennesket i centrum', ' Det ligger mig meget på sinde at hjælpe udsatte unge', ' Lige muligheder for alle' og ' Vi skal have folk flyttet fra passiv til aktiv forsørgelse' lød hult i vores søns virkelighed.Vi har som forældre gjort alt i kærlighed til Andreas. Desværre var det ikke nok, og vi mener klart, at de regler, der forvaltes efter, var stærkt medvirkende til dødsfaldet. Hospitalerne gjorde deres bedste, og det var vi taknemmelige for.Andreas' lange kamp for at komme i døgnbehandling var forgæves.Hvil i fred, søn. Vi ses i himlen. Tilgiv os, at vi ikke så andre muligheder, før det var for sent.HENRIK RIISE.Krav om at møde til tiden i et længere terapiforløb var det umuligt for Andreas at honorere For beskedne 200.000 kroner kunne Andreas' liv være reddet.
KRONIKEN Der var ikke plads i døgnbehandlingen til min syge søn. Det døde Andreas af. Han blev 26 år.
En caffe latte er en espresso med varm og skummet mælk i. Men den er mere end det. Latten er en kafferevolution, et statussymbol, en metafor, et tidsbillede og et skældsord. Og så er den et overstået kapitel - i hvert fald i de elitære kaffekredse. Historien om lattens storhed og fald er også historien om en særlig tid. En tid, hvor forhåbningerne til den kreative klasse var stor. Det var de kreative, der skulle innovere os ud af industrisamfundets skygge. Og de drak latte. Eller måske snarere: Latten blev deres symbol.Caffe latten kom til Danmark i slutningen af 90' erne. Enhver café med respekt for sig selv havde en espressomaskine med mælkeskummer, så man kunne lange de store glas med den lysebrune drik over disken. Ricco Sørensen åbnede sin første kaffebar på Istedgade i 2001: »Latten kom som en bølge. Det var det, man drak, den tog fuldstændig over,« siger han. I starten var det noget særligt, noget man ville vise frem på gaden: »Jeg havde set i Los Angeles, at hver anden gik med kaffe i hånden. Man kunne stort set ikke få to go-kaffe herhjemme, men danskerne ville selvfølgelig også gerne have kaffen med, og der er latten god, fordi den er varm, og man kan gå og drikke den i et godt stykke tid. Der er ikke nogen, der tager en espresso med. Jeg tror, det var med til at give latten et løft,« siger han.Han sidder i den senest åbnede udgave af en Riccos Kaffebar, som ligger i Den Brune Kødby i København.Selv drikker han en dobbelt espresso, for mens latten har været - og til dels stadig er - den foretrukne drik blandt cafégæsterne, så har den aldrig været baristaernes og kaffeeksperternes valg: »Jeg prøver at skubbe folk til at drikke noget med mindre mælk i. Det har jeg altid gjort. Da jeg selv stod på kaffebaren i Istedgade, sagde jeg tit nogle ret grove ting, hvis der kom sådan en fuldvoksen mand og bestilte en latte. Hvad skulle han med alt det mælk? Mælk er til børn! Om han ikke kunne lide kaffe - og den slags,« siger Ricco Sørensen.Edderrøvme meget latteI et vindue ved et højt bord sidder to mænd, hver med sin mulepose. Den ene af dem har en slidt lyserød kasket, hvor der står Brooklyn i panden. I hjørnet modsat dem står en pladespiller med en The Doors-plade og snurrer.»Men i dag må jeg bare konstatere, at hele min forretning er bygget op omkring, at folk har købt caffe latte. Så jeg skal også passe lidt på med, hvad jeg siger her. Jeg lever af latte!« En af dem, som købte caffe latte på Riccos og andre af de opskydende kaffebarer i 00' erne, er Flemming Møldrup, som er livsstilsekspert og blandt andet kendt fra DR-programmet Kender du typen? »Da jeg var helt ung og boede i Aarhus, drak man cappuccino med kakaopulver på toppen nede på Casa Blanca. Så det med smart kaffe var på vej.Men da jeg flyttede til København sidst i 90' erne, kom latten, og det var startskuddet til en decideret kafferevolution. Og det åbnede døren for, at andre kaffetyper kom til,« siger han: »Dengang var det alle os, der var med på noderne, der drak det. Jeg var i reklamebranchen, og der blev edderrøvme drukket meget latte. De smarte omfavnende den her drik med en halv liter mælk og meget lidt kaffe i. Mange steder serverede man den i store glas, og det var også en ny måde at drikke kaffe på. Så kunne alle se, hvad man drak,« siger han.Den kreative klasse blomstrede på samme tid som latten - og omfavnede den. Derfor blev drikken også til et symbol på denne klasse. Latte var noget, man drak, hvis man var progressiv og elitær. Der blev også hurtigt sat lighedstegn mellem Det Radikale Venstre og latten.Caffe Latte-partiet, kaldte man de radikale, og de politiske modstandere begyndte at bruge det negativt om alt, hvad der var storbysmart og elitært.I 2006 var der politisk fnidder mellem De Konservative og Dansk Folkeparti, og den daværende konservative formand, Bendt Bendtsen, inviterede Pia Kjærsgaard på kaffe: »Men jeg gider ikke drikke caffe latte, og det har jeg på fornemmelsen, at Bendt Bendtsen mest tænker på med sine nye radikale venner. Det skal være en god, stærk, sort kaffe«, sagde Pia Kjærsgaard dengang til Politiken. Latten var pludselig blevet en del af kulturkampen.Ved Dansk Folkepartis årsmøde i 2008, sagde Pia Kjærsgaard, at de radikale måtte have deres caffe latte for sig selv: »Pølsevognen er et symbol på en del af dansk kultur igennem snart 90 år,« sagde hun og optegnede dermed en folkelig modsætning til latten. Også Liberal Alliance bruger caffe latte som politisk symbol. Da der blev forhandlet en ny kommunal udligningsordning i 2012, skrev Joachim B.Olsen på Facebook: »Så har alle de ineffektive og i forvejen møg forkælede snylter kommuner fået endnu flere penge! Håber du får Café latten galt i halsen, Margrethe!« Det var stilet til de radikales daværende leder, Margrethe Vestager, som dengang var indenrigsminister og i dag er konkurrencekommissær i EU. Da Information i en mail spørger, om hun vil snakke om caffe latte, lyder svaret fra sekretæren, at det vil hun »rigtig gerne.« Margrethe Vestager fortæller, at latten er et af de symboler, der bare hænger ved partiet: »Latten kom til Danmark på et tidspunkt, hvor der var hype omkring Det Radikale Venstre. Og så blev de to ting knyttet sammen, og siden har det hængt ved.« Selv drikker hun en enkelt latte om morgenen, men sort kaffe resten af dagen. Hun medgiver, at der dengang blev drukket meget latte.»Jeg tror, det er typisk for radikale, at de gerne vil prøve nye ting. ' Lad os se, hvad det er.' Og selv om mange er rykket videre i dag, så bliver udtrykket hængende som en del af den politiske retorik. Det er gået fra at være noget positivt til at være en negativ beskrivelse. Og når først det når ind i folkeviddet, så slipper man ikke af med det. Den slags hænger fast,« siger Margrethe Vestager.Skulle redde samfundetJoachim B. Olsens kommentar om, at han håber, at Margrethe Vestager får latten galt i halsen på grund af udligningspolitikken, er sigende for både latten som symbol og det skel, der dengang var og i dag stadig er mellem land og by, mellem det brede folk og eliten.Latten er et skældsord, som ikke bare skal ramme de radikale, men hele den kreative klasse. Det er københavnereliten, der bliver angrebet og beskyldt for at ville beholde sine mange penge. Den kreative klasses økonomiske potentiale er primært beskrevet af den amerikanske økonom, Richard Florida, som i 2002 udgav bogen The Rise of the Creative Class.Floridas pointe er her, at det er storbyeliten, der skal drive samfundsøkonomien frem. Hans tanker er herhjemme siden blevet adopteret af blandt andre Det Radikale Venstre og siden også Alternativet.Socialdemokraten Kaare Dybvad udgav i foråret bogen De lærdes tyranni, som blandt andet indeholder et opgør med Floridas teori. Han mener, at potentialet er overvurderet: »Caffe latte blev symbolet på hele den tendens der var i 00' erne med forestillingen om, at der lå en økonomisk urkraft gemt i det kreative miljø.« Udbredelsen af Floridas teori var samtidig en underkendelse af den måde, man hidtil har gjort tingene på, mener Kaare Dybvad: »Latten var for det kreative erhvervsliv, mens kolbekaffen pludselig blev forbundet med industrien.Tv-serien Nikolaj og Julie er et godt eksempel på tiden dengang. Den foregik på et reklamebureau i København og idylliserede den livsform. Det blev ophøjet til noget ekstraordinært vigtigt, og latten var koden for at komme ind,« siger han og tilføjer: »Den kaffeanretning blev - måske uforskyldt - til den dominerende forståelse af gruppen.« Ifølge Dybvad var der en tendens til at overvurdere klassens betydning: »Der var en forestilling om, at det hele skulle foregå her. Det var der, fremtiden var. Den gamle produktionsindustri og landbruget måtte vende sig mod den nye virkelighed. Det kreative blev hyldet og sat op på en piedestal.« Professor på Copenhagen Business School, Mark Lorenzen, har skrevet om og forsket i Richard Floridas teorier om den kreative klasse. Han er enig i, at latten er blevet et symbol på den kreative klasse herhjemme.Men han mener også, at det er noget medierne har skabt, og at det er et forsimplet symbol: »Tingene kom på samme tid, og på den måde er der en forbindelse mellem perioden i 00' erne, hvor folk i storbyerne elskede latte og udbredelsen af Floridas teori. Men der er mange i den kreative klasse, som ikke drikker latte. Det dækker over næsten en tredjedel af den samlede arbejdsstyrke,« siger han.Kunstnere, musikere, medie-og reklamefolk på Vesterbro er kun en del af den kreative klasse, som også tæller ingeniører, læger m. m., siger han.»Det er ikke så homogent, som det ofte bliver fremstillet. De stemmer også på forskellige partier,« siger han. Fælles for klassen er, at de ofte har job med vekslende arbejdstider, ofte projektarbejde med deadline - og at de er bosat i de store byer: »De elsker at bo i byen og kan godt lide at deres børn går til tilbud, som man ikke har i provinsen.De vil også gerne kunne købe ind sent og bo tæt på teatre og lufthavn,« siger han.Mindre mælkLatten bliver i dag stadig brugt som et symbol på storbyeliten - typisk i negativ sammenhæng, altså som en dæmonisering. Men passer det overhovedet, at latten er en københavnerdrik? Det er allerede blevet antydet, at latten ikke helt har samme status i dag, som den havde i 00' erne.Men hvor meget latte drikkes der reelt og hvor? Hos kaffe og juice-kæden Joe &amp; The Juice ved man det bedre end noget sted, for de har barer rundt omkring i hele landet - og verden. I kædens hovedkvarter - et stort kontor midt i København, fortæller den kaffeansvarlige, Izak Hyllested, at der er en tydelig udvikling i gang: »Folk vil generelt have mindre mælk i kaffen i dag,« siger han.Han sidder i en kaffebar, som ligger i den ene ende af det enorme kontor, som også rummer et fitnesscenter med boksering. Izak Hyllested er iført tophue, stram sort T-shirt og har masser af tatoveringer.Foran sig har han fire størrelser af kopper: en stor lyserød, en mellemstor gul, en lille lilla og en helt lille grå.»I København bestiller man typisk en lilla. Den lyserøde er mere i provinsen. Det samme ser man i USA: jo tættere på byen, des mindre kopper.« Der er næsten en halv liter i den lyserøde kop, men der er samme mængde espresso i, som hvis man bestiller en lilla. Den eneste forskel er mængden af mælk.»Det er nok lidt mere sexet med de små kopper.Når jeg tager en kop kaffe med ud i byen, så er det som regel en af de her to størrelser,« siger han og peger på den lilla og den grå.Kigger man på salgstallene, bakker de op om tendensen til mindre mælk i hovedstaden. De to største lattetyper - den lyserøde og den gule - står for hele 44 procent af salget i Joe &amp; The Juice i Viborg og 41 procent i kædens afdeling i Randers Storcenter. På Vesterbro er det kun 31 procent. Men der er der også forskel på de enkelte bydele i København: »På Østerbro ser jeg mange to go-latter. Omvendt er Vesterbro blevet filterkaffens hovedsæde. Her er der mange små kaffebarer, hvor mælkekaffe ikke er særlig udbredt,« siger han.Mors kaffe kommer igenPå Riccos Kaffebar i Kødbyen fortæller Ricco Sørensen, at han mærker samme bevægelse. I dag er de unge i storbyen rykket videre fra de store glas og kopper med en halv liter mælk i: »Det er sket et skift. Folk er begyndt at drikke cortado eller flat white i stedet.« En cortado er en espresso med en lille smule varm mælk i. En flat white er der lidt mere mælk i, »men slet ikke lige så meget som i en latte,« siger Ricco Sørensen, som fortæller, at han også er begyndt at sælge cappuccino igen - selv om den i sin tid blev nærmest udryddet af latten.Folk vil altså have mindre og mindre mælk - eller slet ingen. Dog er det stadig omkring hver fjerde kop kaffe, Ricco Sørensen sælger, der er en latte, fortæller han. På grund af et skift i regnskabssystemet, kan han desværre ikke gå tilbage i tiden og se, hvor meget latte, der blev solgt i 00' erne til sammenligning.Lige nu er det koldbrygget kaffe og især filterkaffe, der vinder frem i storbyen. Izak Hyllested kalder det for drypkaffe: »Drypkaffe er faktisk en filterkaffe som vor mor lavede den.« Han drikker og serverer selv drypkaffen på kontorbaren, men den kan ikke fås i Joe &amp; The Juice i Danmark endnu: »Den sælger godt i USA og i England også. Det kan være, at vi har drypkaffe i vores barer i Danmark om nogle år,« siger han og tager en tår: »Jeg kan altså smage Honduras bedre i den her, end jeg kan i en espresso.«.Segmentet er rykket videreFlemming Møldrup bekræfter det lidt paradoksale: Det, vi kender som ' caffe latte-segmentet', drikker ikke caffe-latte i dag: »I den kreative klasse drikker man americano og filterkaffe. Og de, som ikke kan undvære mælken, er gået tilbage til cappuccino og andre former for kaffe med mindre mælk. En hver med respekt for sig selv, drikker ikke latte. Det kan de ikke få sig til at bestille,« siger han. I stedet er latten flyttet ud af storbyen: »Jeg tror stadig, den florerer i bedste velgående i provinsen. Det er blevet en dansktopkaffe,« siger han. Derfor er det også paradoksalt, at man stadig møder latten som et symbol på den radikale storbyelite i debatten: »I dag er det snarere Pia Kjærsgaards kernevælgere, der sidder og drikker latte rundt om i provinsbyernes cafeer,« siger Flemming Møldrup.Latten er altså på retur i den kreative klasse.Spørgsmålet er, om troen på hele den kreative klasse også er det. Klassen bliver i hvert fald udsat for stadig mere kritik. I sommer udgav Richard Florida endnu en bog The New Urban Crisis, som handler om, hvordan den kreative klasse har skabt øget ulighed i byerne og fået huspriserne til at stige så meget, at borgere fra andre klasser ikke længere har råd til at bo der.Det er blevet udlagt som om, at Florida undsiger sin egen teori. Blandt andet bragte Berlingske historien Manden bag »den kreative klasse« siger undskyld: Caffe latte-lykken er død. Mark Lorentzen understreger, at Florida ikke har undsagt sin teori, men blot peger på nogle af de problemer, der er opstået med den kreative klasses udbredelse: »Der har været en kritik af, at man i den kreative klasse ikke tager ansvar, og at der har været en tendens til, at de, som søger ind til byerne, gør byerne dyrere. Det er en fare for, at det gør uligheden meget høj. Men det er ikke det samme som, at Florida tog fejl. Tværtimod kan man sige, at det er gået hurtigere, og det så har haft nogle konsekvenser i USA,« siger han.I USA er ejendomsmarkedet ureguleret, og der er større forskel på, hvad toppen og bunden tjener, derfor er der kommet enorme prisstigninger i byerne.I Danmark er effekten også til stede men mindre tydelig: »I Danmark har vi også et velfærdssystem, et godt transportsystem og regionale og kommunale udligningsordninger,« siger Mark Lorenzen.Og så er vi tilbage ved Joachim B. Olsens kommentar om, at han håber, at Margrethe Vestager får latten galt i halsen i forbindelse med den kommunale udligningsordning fra 2012, som ifølge Olsen tilgodeser storbyerne.Kaare Dybvad er enig i, at dele af venstrefløjen har taget for meget hensyn til den kreative klasse: »Latten havde aldrig nogen sociale ambitioner.Der var ikke nogen forestilling om, at man skulle skabe sammenhæng hverken økonomisk eller kulturelt.Det var en accept af et lagdelt samfund, hvor nogen skulle have lov til at tjene mere end andre, fordi de var i en privilegeret situation. Der var ingen ambitioner hos Florida eller andre om omfordeling eller lige adgang til indflydelse.« »Tværtimod kæmpede man for at få større plads til dem, der i forvejen tilhørte den privilegerede gruppe. Der var en stemning af, at hvis ikke man indrettede samfundet efter dem, så ville det hele gå rabundus. Der var noget fundamentalt borgerligt i hele den tankegang,« siger Kaare Dybvad, som også mener, at der var et pres på dem, som boede i andre dele af landet og havde helt andre typer job.Dem, som typisk drikker sort kolbekaffe - eller som, hvis de bruger mælk »højst lige putter sådan et lille plastikbæger med fløde i,« siger Kaare Dybvad.»Man kan ikke tage til Djursland og sige: ' I skal være som dem i København, ellers kan I ikke være med i det her samfund.' Det er en skør tanke,« tilføjer han. Og det har været med til at skabe en større afstand mellem eliten i storbyen og den brede befolkning i provinsen.Derfor langer Kaare Dybvad ud efter den del af venstrefløjen, som dyrkede og stadig dyrker den kreative klasse: »Hvis ikke man arbejder benhårdt politisk for at sikre lighed, så vil det give ulighed, det er sikkert.Og det var det, Florida turnerede med, og som mange politikere og meningsdannere på den bløde del af centrum-venstrefløjen elskede og indrettede lovgivningen efter. Det her er ikke nødvendigvis lattens skyld. Det er nok lige at strække den lidt,« griner Kaare Dybvad.Margrethe Vestager afviser, at hun og de radikale dengang troede, at der kun var brug for den kreative klasse: »Den der med, at det kun er de kreative, der skal redde storbyerne, den er der aldrig nogen, der for alvor har troet på. Uanset hvordan man vender og drejer det, så er der brug for, at der er nogen, der stiller spørgsmål til det eksisterende og har et kreativt blik på tingene. Men at få det til at blive til noget kræver, at der bliver lagt kræfter i. Når ting skal laves om og gøres på en ny og anderledes måde, så skal der mange mennesker til det. Derfor er det også godt, at der er mange typer kaffe, så man kan få det, der passer til en selv,« siger Margrethe Vestager.På lossepladsenKaare Dybvad mener, at Florida med sin nye bog har undsagt hele den centrale del af sin teori: troen på, at det var den kreative klasse, der skulle redde samfundet.»Alt det har han smidt på lossepladsen igen,« siger han.Men derfor holder mange af hans andre tanker stadig, mener Mark Lorenzen: »Faktum er, at det er dem (den kreative klasse, red.), der innoverer. Og det er der, den højeste del af indtægten ligger. Både i USA og herhjemme. Når vi eksporterer i landbruget, har det som regel også været for forbi bioteknikere og ingeniører først,« siger han.Kaare Dybvad er ikke uenig: »Selvfølgelig har folk med specialiseret viden en stor værdi, og selvfølgelig vil dem med lange uddannelser efterspørge liv i gaderne, men det har andre teoretikere altså sagt før Florida,« siger Dybvad og tilføjer: »Det havde sin tid. Latten kom ind med den bølge, og latten gik ud med den. Det er nogle år siden, det stoppede med at være smart at drikke latte. Den er ikke det statussymbol, som den var en gang. Floridabølgen og lattebølgen var sammenfaldende.«.ville@information.dk 
Da caffe latten kom til Danmark, blev den hurtigt synonym med Det Radikale Venstre og den kreative klasse. Det var kaffen for den storbysmarte elite, som troede på Richard Floridas tanker om, at innovation og kreativitet skulle sikre den økonomiske fremtid. Men latten blev hurtigt et skældsord - og en del af kulturkampen. I dag er den flyttet til provinsen, og i storbyerne er man videre til nye kaffetyper - og teorier.
