Det er torsdag aften.Mørket har lagt sig over Nørrebro efter endnu en voldsom begivenhed i bydelen.På Den Røde Plads, som er blevet et naturligt samlingspunkt for denne del af København, holder små barista-biler med åben bagklap parkeret kun få meter fra politibiler og -motorcykler.Ved borde med stearinlys i glas og på de store gynger på pladsen sidder grupper af unge københavnere. De taler om deres studier og den kommende weekend, men også om alle skyderierne.Natten til torsdag blev to ofre tilfældigt ramt af skud ved Esromgade på Nørrebro, lige over for Den Røde Plads. En 26-årig mand blev af politiet jagtet gennem den i forvejen hårdt prøvede bydel. Den nu sigtede mand er en del af bandegrupperingen Loyal To Familia, og dermed var skyderiet endnu et bevis på, at bandekrigen på Nørrebro slet ikke er slut endnu.»Skyderierne har stået på så længe nu, at jeg tænker: Hvis politiet kunne stoppe skyderierne, så havde de allerede gjort det,« siger Nina Pambi.Hun sidder på en af de store gynger med tre af sine venner. De har ikke noget imod politiets massive tilstedeværelse, men tilliden til, at politiet skal løse konflikten, er til at overse.»Jeg gad egentlig godt vide, hvad det hjælper, at politiet er så massivt til stede.Banderne er jo tilsyneladende ligeglade,« siger Mateen Hussain.Skrupelløse banderOg skal man tro Københavns Politi, så er den antagelse ikke helt forkert. Til gengæld mener politiet, at der er en løsning på vej.Torsdag formiddag i denne uge udtalte politiinspektør Poul Kjeldsen fra Københavns Politi således under en pressebriefing, at banderne »er skruppelløse og vælger at skyde, på trods af at politiet er talstærkt til stede.« Det samme siger han i dag. Men han mener også, at politiets indsats virker.»Vi presser dem. Vi får dem væk fra gaden.For vi ved, at det er det, der virker, og det kommer det også til at gøre denne gang,« lover han.Dugfriske tal fra Københavns Politi viser da også, at politiet har haft travlt. Siden bandekrigen i sidste måned for alvor satte i gang, har politiet foretaget i alt 1.986 såkaldte visitationer på Nørrebro. Hele 36 bandemedlemmer er blevet anholdt i forbindelse med bandekonflikten, mens 14 andre er blevet anholdt i andre sager. De sidder alle ifølge politiet fængslet i dag. Samtidig har politiet beslaglagt 23 skydevåben og 109 stik-og slagvåben. Men spørgsmålet er, hvor meget det hjælper.Flere kilder med kendskab til bandemiljøet siger, at de seneste ugers massive pres på banderne fra politiets side har været helt afgørende for, at der indtil torsdag i denne uge har været forholdsvis roligt på Nørrebro.Men at det stadig er svært at få kernen i banderne i tale. Farid Chahade har tidligere forklaret til flere medier, hvordan han sammen med andre kræfter på Nørrebro forsøger at mægle i konflikten mellem de rivaliserende bander, Loyal To Familia og Brothas.Vi møder ham i en moské på Nørrebro. Vi må ikke sige hvilken, for han vil ikke inddrage den i konflikten.Ifølge ham har der været fremskridt. Men altså slet ikke nok til, at banderne er holdt op med at skyde.»Vi har 99 procent med os. Men mangler den ene procent,« siger han og slår ud med armene.»Og den ene procent er nærmest umulig at snakke med. Men det handler om at lægge pres på dem og sige, at de skal holde op med alt den ballade. Og det er det, vi gør. Vi taler med forældrene og nogle af de ældre i banderne for på den måde at overbevise Vesterskel S S RØDOVRE ST. HVIDOVRE Tårnvej Avedøre Havnevej Rødovrevej Rødovrevej Veronikavej Damhustorvet Damhus Boulevard Roskildevej Randrupvej Hvidovrevej Park Allé Avedøre Havnevej Kløverprisvej Kløverprisvej Rebæk Plads REBÆK SØ Præstemosen Hvidovrevej dem om, at de skal holde op. Ingen vinder på det her. Alle taber,« siger han.Hvem den ene procent er, ønsker han ikke forklare, men ifølge Jyllands-Postens oplysninger er der især tale om flere ledende skikkelser i bl. a. Brothas, hvor især én person den seneste tid har kørt »sit eget sololøb« uden om alle parter med det formål at fortsætte konflikten. Tirsdag i denne uge fik Farid Chahade da også et opkald fra en af de ældre, forklarer han.Han vil ikke sige fra hvem. Men budskabet var klart.»Han ringede til mig og sagde: Krigen fortsætter,« siger Farid Chahade, der selv har en baggrund som kriminel. Han forklarer, at han kender mange af de unge, fordi han har undervist dem i kickboksning i klubber både i Mjølnerparken og på Blågårdsplads.»Derfor ved jeg, hvordan de tænker, og det er en fordel,« siger Farid Chahade.Møde med imamer I sidste måned arrangerede han et stort S VESTERPORT ST.S HOVEDBANEGÅRDEN S DYBBØLSBRO ST.Gl. Kongevej SYDHAVNEN Vesterbrogade Vesterbrogade Alhambravej Kingosgade Enghavevej Vej Istedgade Istedgade Dybbølsgade Gasværksvej Sønder Boulevard Ingerslevsgade Ingerslevsgade Halmtorvet Reventlowsg.Kvægtorvsg.Tromme-salen SKT. JØRGENS SØ Vodroffsvej Jern-baneg.Vester Frb. gade TIVOLI Hammerichsg.Løngangsstr.Stormgade Vester Voldgade Boulevard H. C. Andersens Bernstorffsgade Bernstorffsgade Tietgensgade Niels Brocks G.Kalvebod Brygge Artillerivej Drechselsgade Islands Brygge møde med imamerne i København. Jens Christian Larsen, der er præst i Kingos Kirke på Nørrebro, deltog også i mødet.Og han er positiv over for initiativet.»Jeg ved, at nogle imamer også selv har prædiket fred og forsoning. Og det er meget vigtigt at have den dialog som en del af løsningen, hvis en løsning skal kunne opnås,« forklarer han i dag om initiativet.Men ellers er det få, der egentlig ved, hvad der sker.F. eks. forklarer flere kilder, at de rigtig »tunge drenge« i banderne slet ikke lytter til folk som Farid Chahade. En kilde, der på grund af sin tilknytning til banderne ikke ønsker at stå frem, siger f. eks., at ikke mindst Loyal To Familia i dag er så hierarkisk opbygget, at beslutningerne om, hvad der skal ske, i realiteten bliver taget af meget få personer.LTF-leder anholdtVasbygade Sjællandsbroen Vejlands Lossepladsvej SYDHAVNEN TEGLVÆRKSHAVNEN FISKERHAVNEN SLUSEHAVNEN TEGLHOLMEN SLUSEHOLMEN I sidste måned anholdt politiet den selvudråbte leder af Loyal To Familia, Shuaib Khan, der i dag stadig er fængslet og tiltalt for at have truet en politibetjent på Nørrebro. Og ifølge den samme kilde er han helt afgørende for, at der overhovedet kan komme en fred.»Du kan aftale alt muligt om det ene og det andet, men det er Shebi (Shuaib Khans kaldenavn, red.), der bestemmer.Og hvis han vil noget andet, når han kommer ud af fængslet, ja, så fortsætter krigen bare,« siger kilden.Andre kilder forklarer samtidig, at de ikke ser nogen tegn på, at der i toppen af banderne overhovedet er nogen, der forhandler med hinanden. Politiinspektør Poul Kjeldsen ønsker ikke at kommentere det udsagn, men han forklarer, at politiet ikke mener, at konflikten er overstået.»Det har vi ikke ment, siden den startede.Heller ikke i de uger, hvor der ikke er blevet skudt. Derfor fortsætter vi også med at presse grupperingerne,« siger han.matias.seidelin@jp.dk michael.thykier@jp.dk jesper.kongstad@jp.dk Byvej Kettevej Avedøre Havnevej Kettevej Vi presser dem. Vi får dem væk fra gaden.For vi ved, at det er det, der virker.Poul Kjeldsen, politiinspektør Københavns Politi.Fakta: Københavns gader - en krigszone for banderneNatten til fredag var der atter skyderi i Københavns gader, hvor tre almindelige borgere blev beskudt. Siden midten af juni har der været mindst 30 skudepisoder, som menes at have forbindelse til den eskalerende bandekonflikt i København. Her er et overblik over skyderierne:TEKST: JESPER KONGSTAD GRAFIK: LOTTE OVERGAARD KILDE: KØBENHAVNS POLITI, RITZAU OG JP21. SEPTEMBER: Tre almindelige mennesker blev omkring kl. 01:00 beskudt på Nørrebro. En mand bliver beskudt i Heimdalsgade, men rammes ikke. Efterfølgende på Den Røde Plads blev en svensk kvinde ramt og siden opereret på Rigshospitalet, mens en mand rammes af strejfskud. Politiet har anholdt en 26-årig mand. 29. AUGUST: Der indløber flere anmeldelser om skyderi affyret nær Nørrebros Runddel. Ingen ramt. 22. AUGUST: Der affyres om natten fire skud mod en dør på Solitudevej på Nørrebro. Ingen ramt. 20. AUGUST: Skyderi på Esromgade på Nørrebro. Der affyres flere skud. Ingen ramt. 15. AUGUST: Politiet rykker ud til en skudepisode på Holmbladsgade på Amager ca. kl. 21.00. En person bliver ramt og kørt på hospitalet. 13. AUGUST: Skyderi ved Heimdalsgade på Nørrebro. En 39-årig mand bliver tilfældigt ramt. 12. AUGUST: To mænd bliver tilfældigt ramt af skud ved Den Røde Plads på Nørrebro. En passager på bagsædet af en knallert affyrede seks til otte skud mod det to ofre. 11. AUGUST: Politiet rykker ud til en anmeldt skudepisode på Birkedommervej i København Nordvest. Ingen ramt, men politi finder en bil med et skudhul i. 10. AUGUST: Denne torsdag aften bliver der skudt tre steder i København. På Præstelængen i København Nordvest var en 27-årig mand tilfældigt i skudlinjen. Kun mandens knallert rammes. Der var tillige skudepisoder i Tingbjerg i Brønshøj og i Korsgade på Nørrebro. 9. AUGUST: Ca. kl. 22 bliver en familiebil tilfældigt beskudt omkring Mjølnerparken på Nørrebro. Ingen ramt. 8. AUGUST: En vildfaren kugle ender i en sofa i en lejlighed på Lundtoftegade på Nørrebro, mens en tilfældig person var i lejligheden. 5. AUGUST: Kort efter midnat bliver en 19-årig mand skudt i benet i Mimersgade på Nørrebro. Han var et tilfældigt offer. 4. AUGUST: En 17-årig dreng bliver et tilfældigt offer, da to mænd på knallert skyder ham i foden i Tingbjerg.4. AUGUST: Der bliver kort før kl. 13 affyret skud mellem to biler på Rovsingsgade i København. En bliver ramt. 2. AUGUST: En 24-årig mand med banderelationer blev skudt i ryggen, da to mænd på en scooter eller knallert åbner ild i krydset mellem Tomsgårdsvej- Tuborgvej og Frederiksborgvej i København Nordvest. 1. AUGUST: To mænd på knallert affyrer flere skud på Nørrebrogade. En 30-årig mand kendt fra bandemiljøet blev ramt i den ene balle. 28. JULI: Flere skud bliver affyret i Mjølnerparken på Nørrebro. Ingen personer, men tre biler bliver ramt. 25. JULI: En 26-årig mand, der ikke er en del af bandemiljøet, bliver ramt af to skud i benet, da en bil stopper op i Rovsingsgade på Nørrebro. En mand affyrer 8-10 skud. Kort efter anholdes to mænd på 23 og 29 år i Mjølnerparken. 20. JULI: Politiet rykkede ud til Mjølnerparken på Nørrebro efter en anmeldelse om skud, som ifølge vidner blev affyret af to mænd på en motorcykel. Ingen ramt. 19. JULI: Skud ved Krakas Plads på Nørrebro nær Haraldsgade. I en hæk fandt politiet en pistol med skarpe skud. Ingen blev anholdt og ingen ramt. 18. JULI: Der bliver skudt ved både Tingbjerg Skole i Brønshøj og i Mjølnerparken på Nørrebro. Ingen ramt. 14. JULI: Skyderi i Mimersgade på Nørrebro. Politiet finder afskudte hylstre, og dagen efter finder politiet et skudhul i en kaffebar på Heimdalsgade. 16. JUNI: Ukendte personer affyrer skud fra en knallert på Frederiksborgvej i Nordvest. To af skuddene rammer ruder i en kiosk og i en lejlighed. Ingen ramt. 13. JUNI: På Gadelandet i Husum affyrer to personer på en knallert mindst 12 skud mod en gruppe personer. Ingen bliver ramt. 13. JUNI: Der bliver om natten skudt på Bogtrykkervej i Nordvestkvarteret nær Tagensbo Skole. Politiet finder patronhylstre, ingen gerningsmænd eller ramte. 12. JUNI: Der er meldinger om skud på Gyldenrisvej på Amager. Ingen bliver anholdt eller ramt.
Ifølge flere kilder har de ledende figurer bag bandekonflikten stadig ingen intentioner om at slutte fred. Derfor var der igen skud i gaderne natten til torsdag i denne uge. Nu er spørgsmålet så, hvad der kommer til at ske. Vi tog en tur på Nørrebro for at finde ud af det.
Louise Merian 24 år: »Jeg arbejder i en sfo.Jeg er lige begyndt skate, og Den Røde Plads er mit sted. Mig og mine h omies havde siddet her længe og bare set på skaterne, og så fandt jeg et skateboard ude i Nordvest, hvor der var Copenhagen Open. Der var masser af skatere fra hele verden. Så lå der et skateboard, og så tog jeg det. Så prøvede jeg det, og det var megaskægt.Nu har alle mine veninder købt skateboard, og jeg har allerede fået en skade. Jeg synes, at Nørrebro er det bedste sted i verden. Når jeg er ude og rejse og står af på Nørreport Station, så går jeg ned ad Nørrebrogade bare for at føle mig hjemme igen.Danskere er ikke så gode til bare at sætte sig ud på gaden, men alle de nye mennesker, vi har fået, tager bare en klapstol oppe fra lejligheden og så sidder de og chiller foran deres butik.Det elsker jeg. Selvfølgelig er det negativt, at folk går og sk yder hinanden, men jeg tror ikke rigtigt, det er gået op for mig. Der har altid været lidt skyderier på Nørrebro.Min roomie kommer fra Vordingborg, og dernede spørger de hende, om hun går med skudsikker vest. Det er sådan lidt en vittighed, for man bliver ikke skudt her. Og jeg er en kvinde, så jeg regner ikke med at blive en del af et bandeopgør.Jeg spekulerer over, hvad man skal gøre, men jeg ved det ikke.Jeg tror bare, det skal rase ud på en eller anden måde. Politiet har sagt et eller andet med, at man skal passe på sig selv, men hvordan skal man passe på sig selv? Så skal man tage skudsikker vest på, og det er der jo ingen, der gør. Det er fint, at politiet er synlige, men jeg tror ikke, de kan gøre så meget. Konflikterne er måske en del af at være en storby, og det er jo kun en periode. Det bliver ikke ved«.Mennesker på Den Røde Plads..1.sektion, side 4-5.olav.hergel@pol.dk 
BANDEKRIG De seneste to uger har hele Danmark talt om Nørrebro og skyderierne. Nu giver vi ordet til dem, som le ver midt i det hele. Hvorfor b or de der? Fordi Nørrebro er det bedste sted i verden, siger Louise Merian.
I flere år gik paraden i forbindelse med Copenhagen Pride gennem bydelen Nørrebro i København. Allerede i 2016 var der imidlertid debat om, hvorvidt traditionen om, at Copenhagen Pride anvendte ruten gennem Nørrebro, skulle fastholdes.Københavnske politikere som borgmester Anna Mee Allerslev (R), folketingsmedlem Lars Aslan Rasmussen (S), byrådsmedlem Sisse Marie Welling (SF) og bl. a folketingsmedlem og nuværende minister Merete Riisager (LA) opfordrede i september 2016 til, at paraden i 2017 skulle gå gennem Nørrebro. Men i oktober 2017 besluttede ledelsen af Copenhagen Pride at ruten skulle gå ad Vesterbrogade og fortsætte op ad Frederiksbereg Allè.Thomas K. Rasmussen er pressetalsmand for Copenhagen Pride og siger til Berlingske: »Historien lyder, at vi altid har gået gennem Nørrebro, men det er faktisk ikke rigtigt, for vi har haft andre ruter. Vi synes, det er fint, at borgere på Nørrebro vil have Copenhagen Pride til deres bydel og det er positivt, men vi har fravalgt Nørrebro af praktiske grunde og ikke fordi vi er bange for noget.« Hvilke praktiske grunde er det? »Vi fravalgte Nørrebro på grund af vejarbejde og så viste det sig også, at Vesterbrogade er bedre af praktiske grunde. Det er en kortere rute og bedre trafikalt. Og vi skal jo tænke på paradedeltagerne, hvoraf ikke alle kan gå en for lang tur.« Og det er ikke på grund af frygt for ballade, at Nørrebro er fravalgt? »Nej, det kan jeg afvise. Der var engang nogle unge drenge, der kastede med flasker, men det var en ubetydelig ballade, der hurtigt blev standset. Det handler ikke om muslimer eller islamister, men om rent praktiske forhold.« Man kunne argumentere, at muslimer, hvoraf mange ifølge opinionsundersøgelser har fordomme om homoseksuelle, kunne have udbytte af at se en Pride-parade? »Det er slet ikke det, der skal til. Det vil ikke hjælpe på noget. Vi er selv aktive i Copenhagen Pride med oplysningsarbejde i bl. a. skoler om LGBTQ og om det at springe ud, men en parade på Nørrebro vil ikke have nogen positiv effekt.« I 2016, da Copenhagen Pride gik gennem Nørrebro, var der forstærket politibevogtning, fordi der samme år havde været en terroraktion i USA rettet mod homoseksuelle. Men der var ikke uroligheder på Nørrebro i 2016. Der har været stor interesse på Nørrebro for at få paraden tilbage til Nørrebro og en lokal forening med navnet »Regnbuen tilbage til Nørrebro« har været aktiv på sociale medier.Journalist og Nørrebro-borger Jesper Gisli har tidligere advokeret for, at Copenhagen Pride bør gå gennem Nørrebro. Han er en af initiativetagerne til bevægelsen »»Regnbuen tilbage til Nørrebro«. »Virkeligheden står i skærende kontrast til det, som Thomas Rasmussen fra Copenhagen Pride siger. Jeg synes, hans udtalelser er ringeagtende over for jødiske homoseksuelle, hvoraf flere har sagt til mig, at hvis paraden går igennem Nørrebro, så bliver det uden dem, for det er for risikabelt,« siger Jesper Gisli.Men er det så ikke meget fornuftigt, at den ikke går gennem Nørrebro? »Men det er bare ikke det, som Thomas Rasmussen siger. Der er en reel fare.« Folketingsmedlem Lars Aslan Rsmussen (S) siger til Berlingske: »Thomas Rasmussens argument med, at ruten er kortere via Vesterbrogade har intet på sig. Ruten er ikke længere gennem Nørrebro. Og det havde været et godt signal at sende at gå gennem Nørrebro, for der er store problemer for homoseksuelle i bydelen. Religiøse prædikanter på Nørrebro har sagt, at homoseksuelle skal dø. Hvis man lod paraden gå gennem Nørrebro, så sendte man et fint signal, ligesom da man gik med jødisk kalot gennem bydelen.« Man kan vel ikke afvise, at der kan være praktiske årsager bag ruten? »Næh, men det ligner det, som vi ofte ser, nemlig at man gerne vil undgå at tale om det betændte problem, at der i en minoritet hersker had til en anden minoritet.« Caroline Stage Olsen, der er folktingsmedlem for Venstre og i 2016 sammen med bl. a.Lars Aslan Rasmussen skrev, at paraden burde gå gennem Nørrebro, siger: »Det ville have været godt og naturligt, hvis Copenhagen Pride var gået gennem Nørrebro. Her er der stor mangfoldighed og det ville være væsentligt at vise, at der også her er plads til alle.« Borgmester Anna Mee Allerslev (R) siger til Berlingske: »Paraden skal kunne gå præcis, hvor den vil i København. Og Nørrebro er vel nærmest selve symbolet på Københavns mangfoldighed, så selvfølgelig skal Priden også kunne gå der. Hvis LGBT-miljøet er bange for at færdes på Nørrebro, understreger det netop, hvorfor Priden skal gå den vej. Jeg håber, Copenhagen Pride ombestemmer sig og alligevel går den vej. Så må politiet sikre vores sikkerhed, hvis det bliver nødvendigt.Priden er symbolet på en hovedstad, hvor man skal kunne gå hånd i hånd med den man elsker, uanset hvem man er. Det skal vi værne om og fremme for enhver pris.«.bbl@berlingske.dk Priden er symbolet på en hovedstad, hvor man skal kunne gå hånd i hånd med den, man elsker, uanset hvem man er.Anne Mee Allerslev (R), Integrationsborgmester i Københavns Kommune.
Paraden i forbindelse med LGBTQ-festivalen Copenhagen Pride går 19. august gennem København. I år går paraden ikke gennem Nørrebro. Flere politikere kritiserer pridens valg af rute, der ved at undgå Nørrebro sender et signal til dem, der hader homoseksuelle.
Det våbenlager, der sidst i september blev fundet i en kælder på Nørrebro, kan ifølge politiet kobles til den ene part i den verserende bandekrig. Det skriver Ekstra Bladet.Ifølge Berlingskes og Ekstra Bladets oplysninger er det banden Loyal to Familia (LTF), der har base på Blågårds Plads på Indre Nørrebro ikke langt fra våbenlageret, der kan sættes i forbindelse med fundet.Vicepolitiinspektør Torben Svarrer bekræfter, at våbenlageret kan knyttes til den ene part i den verserende konflikt, men vil ikke kommentere yderligere. »Det er rigtigt, at vi kan koble den ene part i den verserende konflikt til stedet,« siger Torben Svarrer.Politiet fandt frem til våbenlageret i kælderen på Jesper Brochmands Gade på Nørrebro i København efter længere tids efterforskning 26. september, men er gået stille med dørene i forhold til aktionen.Ifølge Ekstra Bladet fandt man 11 skydevåben i kælderrummet. Det skulle dreje sig om syv pistoler, en revolver, to maskinpistoler, en M75-automatriffel samt store mængder ammunition.I første omgang blev to personer sigtede og varetægtsfængslede i sagen, og i går blev en 29-årig mand ligeledes sigtet i sagen.I alle tre tilfælde er grundlovsforhørene foregået for dobbeltlukkede døre, og det er derfor begrænsede informationer, der er kommet ud til offentligheden, men ifølge Ritzau blev den 29-årige mand sigtet efter straffelovens § 192a, der omhandler våbenbesiddelse under særligt skærpende omstændigheder. Strafferammen ligger på mindst to års fængsel for forseelsen.Den 29-årige nægter sig ifølge Ritzau skyldig.Sommerens skyderierDet er på nuværende tidspunkt ikke klart, om nogen af våbnene fundet på adressen kan kobles til sommerens skyderier i København.LTF ligger i krig mod flere andre grupperinger i København, blandt andet mod Brothas, der har base i Mjølnerparken på Ydre Nørrebro.Konflikten er eskaleret, efter at LTF-lederen, Shuaib Khan, i foråret blev løsladt efter en længere fængselsdom. Siden har LTF i den grad spillet med musklerne og er vokset markant med nye afdelinger flere steder i landet og tæt ved 300 medlemmer.Det er ikke gået ubemærket hen i det kriminelle miljø, og i begyndelsen af sommeren reagerede flere grupperinger i København. Blandt dem er den største spiller ifølge politiet banden Brothas.En talsperson fra Brothas har tidligere fortalt til Berlingske, at konflikten med LTF bunder i andele på hashmarkedet.Siden 12. juni er der blevet registreret over 30 banderelaterede skyderier i København, og flere tilfældige er blevet ramt. Senest er to tilfældige personer 20. september blevet ramt af skud ved Den Røde Plads på Ydre Nørrebro.annj@berlingske.dk 
Våbenlageret på Nørrebro, som politiet fandt sidst i september, kan kobles til den ene part i bandekrigen.
Gården er skærmet for trafik, så det er trygt at lege i den lille sandkasse.Oppe i lejligheden er børnetegninger, havremælk til kaffen og en hjemmebygget sofa af paller. »Det er jo faktisk et lille smørhul«, forklarer Line Bjørn Olsen om lejligheden og gården på Nørrebro, hvor hun og kæresten og deres tre børn på elleve, otte og halvandet år bor.Smørhullet ligger dog midt i den københavnske bandekonflikts krigszone.Med udsigt til boligområdet Mjølnerparken og midt i det kvarter, hvor der adskillige gange har været skudepisoder, senest i nat. Det kom »lidt tæt på« engang, da der var politi med hunde i gården efter en af episoderne, som skete på en af nabogaderne.Når familien handler i Netto, møder de politi på gaden, og så var der helikopteren, som kredsede over bydelen om natten. På et tidspunkt meddelte parkeringsvagterne, at de ikke længere kommer i kvarteret.»Vi er blevet ringet op af familie uden for byen, som har spurgt, om vi er okay inde på Nørrebro«, griner Line Bjørn Olsen, som er 35 år, uddannet i pædagogisk antropologi og søger arbejde efter endt barselsorlov.»Men det er vi altså. Man vænner sig til, at der er politi på gaden, og trafikken er stadig farligere end bandekonflikten«.Vi frygter cykeltyverier mestOg det er sandt, fremhæver sociolog Klaus Rasborg. Danmark er et af verdens mest trygge lande. Vi har stor grad af lighed, lav kriminalitet og et fællesskab, som alle er en del af. Det er meget godt afspejlet i Københavns Kommunes seneste tryghedsmåling, hvor cykeltyveri er den forbrydelse, flest københavnere frygter.Men netop fordi vi er så vant til tryghed, kan bandekonflikten med skyderier i byen gøre os bange, forklarer Klaus Rasborg, som forsker i frygt i det moderne samfund. Når en alvorlig trussel rykker tættere på, er det forventeligt og forståeligt, at man bliver mere bekymret, men bandekonflikten rammer os også på et andet niveau.»Den udfordrer vores ide om det trygge Danmark og rammer os lige i vores selvforståelse«. Konflikten fortæller os, at ikke alle føler sig som medlem af fællesskabet, og at kriminalitet findes, endda den slags, som risikerer at koste uskyldige livet.Så selv om risikoen for tidlig død statistisk set er langt større, hvis man krydser Jagtvejen i myldretiden, så brydes vores billede af tryghed, når bygningsarbejdere på Nørrebro ifører sig gule veste for ikke at blive forvekslet med bandemedlemmer, eller når hjemmeplejen melder, at de har aflyst besøg, fordi medarbejderne ikke var trygge i et område.Københavns Kommunes tryghedsmåling fra i år, som er afsluttet i januar, altså inden bandekonflikten, viser, at folk på Nørrebro er meget trygge, kun 8-11 procent er generelt utrygge, og godt 20 procent angiver, at de er utrygge i nattetimerne.Det er omtrent det samme som i byen som helhed. Det er nærmest rekordhøj tryghed for perioden, siden kommunen begyndte at lave den slags målinger i 2009. Men netop dengang var der også bandekrig med talrige skudepisoder.Dengang angav hele 25 procent af Nørrebro-borgerne, at de følte sig utrygge.Line Bjørn Olsen kan huske bandekrigen i 2009. Hun har boet i på Nørrebro, siden hun var 18 år - kun afbrudt af en kortere periode på Østerbro. Over årene synes hun, at byen er blevet mere tryg.»Der var mere åbenlys kriminalitet dengang.Jeg havde venner, som blev stoppet af nogle unge drenge og truet til at aflevere deres telefon og penge. I dag er der rykket mange børnefamilier ind, og det sætter sig præg på kvarteret«. Line Bjørn Olsen og familien føler sig knyttet til Nørrebros »åbenhed og mangfoldighed«, og i andelsboligforeningen er der både unge og gamle.Det eneste, hun kalder skræmmende, er den opdeling, der er. At hendes boligblok er en »hvid ghetto«, mens Mjølnerparken er en »brun ghetto«. Klaus Rasborg spår, at hvis konflikten bliver ved, vil den kunne ses i tryghedsmålingerne fremover. Han forklarer dog også, at den generelle tillid, vi som danskere har til hinanden, en tryghed, der er opbygget gennem generationer, ikke forsvinder på grund af en kortere bandekon-flikt.Forventninger styrer vores angstSpørger man en psykolog med speciale i angst, hænger vores reaktioner på bandekonflikten sammen med vores forventninger.Det forklarer Barbara Hoff Esbjørn, professor på Institut for Psykologi på Københavns Universitet og leder af Center for Angst.»Hvis du går over Den Røde Plads (på Nørrebro, red.) og fokuserer på, hvad der kunne ske, og på, om nogle personer virker mistænkelige og truende, er oplevelsen en helt anden, end hvis du fokuserer på, at solen skinner, og duerne flyver hen over den blå himmel«. Barbara Hoff Esbjørn opfordrer til, at vi slår koldt vand i blodet.»Vi skal ikke være overdrevet bekymrede for noget, vi ikke kan ændre, hvor den reelle risiko er relativt lille. Vi skal ikke begynde at undgå bestemte gader eller pladser for at undgå at blive ramt. Det ville være at blæse det op, og det vil påvirke vores børn og unge, hvis vi taler meget om, hvor farligt det er«. Det er Line Bjørn Olsen enig i. Hun taler ligefrem om ikke at ride med på »angstbølgen«. Hun opsøger ikke nyheder om bandekonflikten.»Jeg har bevidst valgt ikke at køre det op. Jeg synes, at det er et forvrænget billede af Nørrebro, som bliver tegnet«, siger hun.»Det kan være, at jeg ville have det anderledes, hvis jeg havde teenagebørn, som var ude om natten. Men mine børn færdes på egen hånd i byen, de tager bus og tog til skole, og det er både de og jeg helt trygge ved«, siger Line Bjørn Olsen, som også tager det roligt, at kæresten cykler hjem fra sit job sent om aftenen.Børnene har spurgt til konflikten og til, hvorfor der er nogle, som skyder på hinanden, men forældrene har forklaret, at det er internt i banderne.»Det kommer også an på det verdenssyn, man har. Hvis du hele tiden fokuserer på alt det, som kan gå galt og fortæller, at fremmede er farlige, får du ængstelige børn. Vi vil opdrage vores børn til at være tillidsfulde og til at stole på andre mennesker«.kirsten.nilsson@pol.dk Fakta: NYT SKYDERI PÅ NØRREBRO + IKKE ALLE HAVDE LYST TIL AT FÆRDES OMKRING POLITIAFSPÆRRINGERNE EFTER BYDELENS SENESTE SKYDERIDet trygge Nørrebro er gået bortLis Andersen fra Bellahøj mener, at skyderierne har ændret Nørrebro - og ikke til det bedre. »Det er simpelthen så grotesk. Vi har altid haft et godt Nørrebro, men det var, da jeg var ung. Nu tør man næsten ikke færdes her mere. Der er ingen tryghed.»Dem, der laver det, er ikke til at ramme. Jeg ved ikke, hvad vi skal gøre ved det. Er det udlændinge, er jeg næsten ved at sige, at de skulle hjem. Men det kan næsten ikke lade sig gøre. Hvorfor gør de det? Det er ikke til at få svar på«.Gerningsmændene skal udAyman Abbas er vred - meget vred - over, at der er så mange skyderier på åben gade. »Det er bare noget svineri. De skal bare smides ud«, siger han om gerningsmændene.»De ødelægger det for os andre«. Myndighederne må få styr på situationen hurtigst muligt: »Jeg vil meget gerne have, at de gør noget ved det«. Ayman Abbas tør ikke længere komme på stamcafeen ved Den Røde Plads: »Ikke efter det her«.Slut med Nørrebro om aftenenCamilla Avci fra Hvidovre er ikke bekymret for at færdes på Nørrebro ved højlys dag. Om aftenen er det noget andet. »Det skræmmer mig ikke«. »Der bliver jeg hjemme - blandt andet fordi jeg har børn«. Hun er på Nørrebro med veninden Louise Løber, der mest har lyst til at komme væk, da hun hører om skyderiet: »Camilla. Seriøst. Vi kører igen. Nu bliver jeg nervøs«, siger hun, men fortsætter: »Vi skal for pokker kunne leve. Det skal ikke påvirke vores hverdag.Jeg kan mærke, at det er møgubehageligt at tale om det her«.
Selv om Line Bjørn Olsen bor midt på Nørrebro, mærker hun ikke meget til bandekonflikten, og hun insisterer på at opdrage sine børn til at stole på andre mennesker.
Lige nu, onsdag, har der ikke været skudt på hverken Indre eller Ydre Nørrebro siden natten til tirsdag 22. august. Her blev minimum fire skud afgivet mod et tomt bordel på Solitudevej på Indre Nørrebro. Ingen personer blev ramt. Aftenen før, søndag 20. august først på aftenen, blev der affyret flere skud mod en bil på Esromgade.Vi er altså inde i det tiende døgn uden skyderi.Ifølge Politikens oplysninger er årsagen til skyderiet på Solitudevej uklart, mens skuddene på Esromgade efter alt at dømme er det sidst kendte opgør mellem de to arvefjender og bandegrupperinger, Loyal To Familia, LTF, fra Blågårds Plads på Indre Nørrebro og Brothas fra Mjølnerparken på Ydre Nørrebro.Hvis ingen ønsker at besvare skuddene i Esromgade, kan Nørrebro meget vel være på vej ind i en fredelig periode.Ingen kan forudsige udviklingen i et kynisk bandemiljø, men der bliver talt om fred på Nørrebro.»Vi har sagt, at de skal holde op nu. Vi vil have fred«, siger en far fra et af boligområderne, som nu aktivt arbejder på at få fjender til at mødes.Borgere er konflikttrætte, mange menneskers adfærd er påvirket, og skoleelever er direkte nervøse for at færdes på skolevejen.Bestræbelser for at skabe fred er i gang.Både i civilsamfundet, hos myndighederne og i kredsen omkring familierne.Kilder på Nørrebro er af den opfattelse, at med lidt held har man set det sidste skyderi i bandekonflikten. I denne runde, som det understreges.Modningsprocessen er i gang, men den er skrøbelig.»Alle skal være enige«, siger den fredsforhandlende far.Og ingen må tabe ansigt.Netop i forhold til denne omstændighed er der et vist momentum. Kilder med indsigt i bandekonflikten peger nemlig på, at ser man på de faktiske udfald udført fra begge sider, er stillingen mellem LTF og Brothas i øjeblikket uafgjort. Også hvis man medregner knivstikkerier, tilfældigt ramte og beskudte biler, ud fra den betragtning at grupperingerne har troet, at det er rivalerne, man har ramt.Andre forhold kan tale for en mulig konfliktpause.Lederen er i fængselBandekonfliktens start har sammenfald med den selverklærede leder af LTF, Shuaib Khans, løsladelse i det tidlige forår.Herefter startede LTF en voldsom ekspansion med ambitioner om et nationalt overtag af bandemiljøer.En afdeling i Aarhus skulle erobre Gellerupparken, men grupperinger her sagde fra, og en væbnet konflikt brød ud.I København opslugte LTF hele kvarterer.Vadede igennem Lundtoftegade på Nørrebro og helt til Mjølnerparken, hvor boligområdets gamle gruppering, Brothas, genopstod, sagde fra og ydede en modstand, som blev til væbnet konflikt.Herefter bragede skuddene løs. Københavns Politi regner med 28 skyderier relateret til bandekonflikten siden 12. juni.Der er næppe tvivl om, at varetægtsfængslingen af Shuaib Khan, som netop er forlænget frem til 12. september, har lagt en dæmper på kampviljen, som mest drejer sig om territorier, gengældelse og hævn på hævn.Miljøerne træder vande nu. Der spores, siger kilder, en vis rådvildhed. Omkostningerne ved krig er store. Våben er dyre. Indsatsen, skudmissionerne og den konstante stresstilstand slider på nerverne hos selv hårdkogte gangstere.Politiets intensive opmærksomhed er skidt for forretningsdelen af bandevirksomhed. Sidste fredag blev der beslaglagt 320 kilo hash på en adresse på Nørrebro under ransagningen efter en pistol.Det var ikke nødvendigvis en aktion direkte relateret til bandekonflikten, men dog en vis mængde hash, som bliver taget ud af kriminelle omløb.Centrale personer taget udMen hvem initierer skyderierne? Kommer ordren oppefra i en hierarkisk struktur? Set udefra er det svært at fastslå, men ved de 1.253 visitationer af enkeltpersoner, som Københavns Politi indtil i dag har gennemført på Nørrebro, er der ikke fundet et eneste skydevåben på personer.Det kan indikere, at mange skyderier er planlagte og ikke spontane handlinger.Det viser samtidig, hvad en visitationszone er god til.Vurderingen blandt kendere af miljøet er, at centrale figurer står svagt i øjeblikket.Talmæssigt har LTF været Brothas overlegen, men politiet har gjort et godt indhug i LTF-rækkerne.Især er politiets anholdelse og efterfølgende varetægtsfængsling af 9 personer mellem 19 og 25 år fredag 19. august bemærkelsesværdig.Anholdelserne skete i tilknytning til et våbenfund i et grønt område inden for visitationszonen på Rovsingsgade i København. Her fandt politiet en maskinpistol af mærket Scorpion sammen med tre magasiner med skarpe skud og en pistol med et magasin med skarpe patroner.De 9 betegnes som tilknyttet LTF's øvre lag, og anholdelserne har angiveligt svækket grupperingen og skabt en form for balance mellem rivalerne. I forbindelse med selve konflikten har politiet indtil nu fået 30 personer varetægtsfængslet. 11 andre er varetægtsfængslet i sager, hvor gerningsindholdet ikke nødvendigvis har med bandekonflikten at gøre, men hvor personerne er fra samme miljøer.Besad LTF i juni og juli en frygtindgydende styrke, er det uden for enhver tvivl politiet, som har overtaget nu. Københavns Politi har blandt andet via massiv tilstedeværelse demonstreret, at det er den tredje part - samfundet - som er den stærkeste.På Nørrebro mener centrale kilder, at der lige nu er belæg for at sige, at konflikten ikke befinder sig i en eskalerende fase.Internt skal bandegrupperne have delt sig efter hvilken holdning, der er til en våbenhvile. Det tager tid og kan næppe forceres. Der vil muligvis også komme skvulp, som samfundet må møde med tålmodighed.Politiet patruljerer Nørrebro i sektorer, overtaget bliver ikke sluppet igen, og der vil gå måneder, før trygheden er tilbage i gaderne på Nørrebro.Men muligvis er der åbnet en vej.frank.hvilsom@pol.dk Vi har sagt, at de skal holde op nu.Vi vil have fred Anonym fredsforhandlende far fra Nørrebro.
BANDEKONFLIKT NYHEDSANALYSE Stillingen er uafgjort mellem de rivaliserende bander LTF og Brothas på Nørrebro. Med lidt held kan vejen for en fredelig periode være banet.
Det tager ifølge Google et kvarter at gå den ene kilometer fra Skolen på Duevej på Frederiksberg til Hillerødgades Skole på Nørrebro i København. Arkitektonisk er afstanden mellem de to skoler og deres genboer ikke synderligt større; røde mursten og småsprossede vinduer møder begge steder etageejendomme anno sidste århundrede.Men de to skoler er adskilt af både kommunegrænse og den sekssporede Bispeengbue i al dens brutalisme og vælde. Ser man på resultatet af tirsdagens kommunalvalg, er afstanden endnu mere brutal. For den flyvende motortrafi kvej svæver også efter dette valg over en ideologisk kløft. Skolen på Duevej udgjorde her det nordligste afstemningssted på det kun-lige-på-nippetborgerlige Frederiksberg. Hillerødgades Skole var til gengæld et af afstemningsstederne på det ræverøde Nørrebro. Og godt nok kan både Frederiksberg og Nørrebro kalde sig grønne efter kommunalvalget - men lidt på hver deres måde.På Skolen på Duevej stemte 35,4 pct. af vælgerne konservativt i tirsdags. Det er 12 gange så høj en andel som på Hillerødgades Skole, hvor Konservative kun kunne mønstre 2,8 procent af stemmerne. I Hillerødgade stemte 15,8 pct. af vælgerne på Alternativet. Tre gange så høj en andel som på Duevej, hvor alternativisterne måtte nøjes med 5,6 pct. af stemmerne. Hvilket sådan set er hæderligt, når man sammenligner med landsresultatet. 62-årige Jesper Steen Andersen stemte grønt på gammeldags manér. Iført Stetson-hat slentrer han forbi Skolen på Duevej på Frederiksberg, hvor han i tirsdags satte sit kryds ud for liste C og Frederiksberg-konservatismens store håb, Nikolaj Bøgh.»Jeg prøver at bevare status quo,« siger Jesper Steen Andersen, der sidder i redaktionen for Lindebladet, »de konservatives organ her på Frederiksberg«, som han siger.»Jeg har været i Per Stig Møllers studiekreds på Christiansborg. Jeg respekterer Per Stig Møller, og til hans afskedsreception kom jeg med en lille boggave til ham, og jeg fik et pænt takkebrev. Det værdsætter jeg,« siger Jesper Steen Andersen, der også påskønner, at »de Konservative her på Frederiksberg er et bredt parti med liv og godt fællesskab«.Noget i gæreMen der er noget i gære på Duevej og på Frederiksberg. Ved kommunalvalget fik hovedstadens grønne plet et langt mere rødt anstrøg. Ja, rød blok plus Det Radikale Venstre vandt faktisk et snævert flertal på Duevej, og 70-årige Anne Marie Jensen bidrog med en socialdemokratisk stemme til det.»Det er bare min overbevisning, at vi skal have lidt flere af de røde ind,« siger Anne Marie Jensen, der også stemte på Duevej. »Jeg er ikke konservativ, og så vil jeg gerne stemme på et af de store partier i håb om, at der kunne blive et andet byråd,« siger hun.Nu skal jeg hen til Nørrebro »god fornøjelse...«...hvor de er meget mere røde »dét er de.« Vil du hellere have, at Frederiksberg bliver mere som Nørrebro? »Ikke at se på, nej. Der er da, trods alt, lidt kønnere her : Grønt, blomster og parker.« Men Frederiksberg kunne godt blive mere ældre- og børnevenligt, og forandring fryder, synes hun. Det samme mener de Radikale, der før valgkampen valgte at støtte et nyt centrumvenstrestyre på Frederiksberg. Den lokale revolution glippede med omkring 200 stemmer, hvilket de Konservative ifølge politisk kommentator Jarl Cordua fejrede, »som var der tale om, at en hel civilisation undgik undergang«.Den 35-årige læge Anders Klit ligner nu ingen Djengis Khan, selv om han i tirsdags stemte radikalt på Skolen på Duevej. »Jeg har egentlig ikke været utilfreds med den konservative drift. Jeg synes, kommunen fungerer glimrende. Så det var i virkeligheden mest ud fra mit eget politiske ståsted,« siger Anders Klit.Men Nørrebro er også ganske fint, synes han. Det store spørgsmål er, om Frederiksberg forbliver konservativt. Kommunen bliver mere rød, og mon den gamle konservative kæmpe Aksel Møller, der lægger navn til den kommende metrostation, Aksel Møllers Have, rumsterer på Frederiksberg Ældre Kirkegård ved tanken om, at Enhedslisten i 2017 fik mere end hver tiende stemme i kommunen? »Jeg har været valgtilforordnet på Duevejens skole, og der skulle vi stå og tælle stemmer op,« fortæller den konservative Jespe Steen Andersen:»Det var lidt morsomt at se, at Johanne Schmidt- Nielsen fra Enhedslisten fik, jeg ved ikke hvor mange stemmer (til folketingsvalget i 2015, red.). For sådan nogle konservative starutter, hvorfor i alverden stemmer de på Johanne Schmidt-Nielsen? Det viser, at der er et omsving på vej,« tilføjer han.Nørrebro rykker yderligere til venstre Nærmer Frederiksberg sig Nørrebro? Ikke nødvendigvis. For nok løber Frederiksberg i rød retning, men Nørrebro stikker bare endnu længere ud på venstrefløjen. På Hillerødgades Skole fik rød blok 83,4 pct. af stemmerne til kommunalvalget. Dér må vi hen.Så vi tager fra kommunen, hvor man forandrer for at bevare, til brokvarteret, hvor revolutionen - rød, grøn eller venlig - synes lige om det næste gadehjørne. Af sted det går på ingen tid forbi Borups Allé, under Bispeengbuens bragende myldretidstrafik og højre om hjørnet ved Nordre Fasanvej. Straks er vi på Nørrebro, og det kan ses på valgplakaterne. I Hillerødgade har Kommunistisk Parti sit hovedkvarter, og kommunisternes retrotegnede plakater har indtaget en mængde lygtepæle ude af proportion med den faktiske opbakning. 59 stemmer fik partiet på Hillerødgades Skole. Til gengæld nappede Enhedslisten her 27,1 pct. af stemmerne og kunne sammen med SF og Alternativets mønstre flertal alene.Blandt andet med 18-årige Nada Yusufs velsignelse. Hun satte i tirsdags sit livs første kryds, og det ud for liste Ø, Enhedslisten. »Ham, jeg stemte på, var somalisk. Fordi jeg synes, at somaliske mennesker også skal have en chance,« siger Nada Yusuf. Hun tror, at en somalier i Borgerrepræsentationen vil kunne modbevise de fordomme, der måtte herske om somaliere blandt majoritetsdanskerne. »Muslimer er gode mennesker, og de vil gerne hjælpe og være en del af samfundet,« siger hun.Lidt længere henne ad gaden hænger en plakat for Enhedslisten. »Giv plads til leg«, står der på den, og ved siden af skiltet skater nogle voksne drenge for fuld hammer op og ned ad nogle ramper, mens en højttaler spiller hiphop. 27-årige Asger Korsgaard Jensen går forbi i rask tempo. Han skal til banko i Nørrebrohallen og er lidt sent på den. Han nåede dog at stemme i tirsdags - på Alternativet. »Det gjorde jeg primært på grund af deres miljøpolitik. Jeg synes, det er rigtig vigtigt, at vi tager hånd om kloden,« siger han.Men det her var jo kommunalvalg. Så hvorfor var det vigtigt? »Jeg tænker, at det er vigtigt, at vi gør, hvad vi kan, også selvom det måske er små ting i det helt store. Nogle gange kan jeg da også tænke, hvad det nytter, at jeg affaldssorterer - jeg er jo bare én ud af rigtig mange milliarder - men hvis vi allesammen gør noget, tænker jeg, at det rykker.«Frederiksberg er jo en konservativ kommune. Derovre har man som politik, at alle skal kunne se et træ fra deres vindue. Nørrebro er ikke lige så grøn, i hvert fald fysisk. Hvorfor ikke stemme konservativt?»Altså, jeg har ikke helt styr på, hvordan de er miljømæssigt. Det lyder meget fint, det med at de vil have udsigt til grønne træer. Men det er også noget med det sociale, og jeg synes, det er vigtigt, at vi tager hånd om hinanden og de svage. Konservative er mere, så vidt jeg ved, at hver mand er sin egen lykkes smed,« siger Asger Korsgaard Jensen.Brænder for integrationBankospillet tiltrækker mange mennesker. Blandt andre 27-årige Marie Mellerup og 29-årige Jonathan Kjær-Rasmussen, som Berlingske fanger hånd i hånd lige før Aksel Larsens Plads. De har også stemt Alternativet. Begge for første gang.»Jeg tog sådan en test,« siger Marie Mellerup: »Og så passede han (Jonas Sloth Bach, kandidat for Alternativet, red.) meget godt på det, som jeg brænder for: Integration, blandt andet, og at der er en ordentlig flygtninge- og indvandrerpolitik.«Og ordentlig er så, at den er mere...? »Human og venstreorienteret.« 34-årige Anne Trads ville også have stemt Alternativet, hvis hun boede i København. Det fortæller hun, da Berlingske møder hende i færd med at lufte hunde lige på bygrænsen mellem Frederiksberg og Nørrebro. Men nu bor hun på Frederiksberg, og »jeg har lagt en strategi,« siger hun:»I og med, at det er en konservativ kommune, jeg bor i, er jeg nødt til at stemme lidt mere ovre mod højre, end jeg ville have gjort i København. Så jeg stemte radikalt i denne omgang, fordi de ligger mere ovre i det konservative felt. Hvis jeg ville stemme Alternativet, ved jeg, at jeg ikke ville have nogen indflydelse på Frederiksberg.«Postnummeret betyder altså noget. Også for ideologien. Det gælder også for den konservative Jesper Steen Andersen, som vi mødte på Duevej. Han boede nemlig tidligere på Nørrebro, og dengang havde han partibog hos Socialdemokratiet.»At have sådan en konservativ starut som mig i bestyrelsen for Socialdemokratiets 11. kreds, det vakte en del forrygende diskussioner«, fortæller han. Men da Jesper Steen Andersen arvede sine forældres villa på Duevej, vendte han »tilbage til rødderne«, siger han: »Min far, han var jo konservativ.«Jesper Steen Andersen er som Frederiksbergkonservativ med fortid som socialdemokrat på Nørrebro måske bedre end så mange andre til at opliste forskellene på de to så forskelligartede dele af hovedstaden. Berlingske beder ham i hvert fald gøre forsøget.»Én ting, som slog mig, var, at da jeg var inde i missionshuset i år, så blev jeg bedt om at bede for fred på Nørrebro,« siger han. Årsagen var bandekriminaliteten på Nørrebro. »Det har vi ikke på Frederiksberg,« siger han: »Gud ske tak og lov for, at man kan gå fredeligt og roligt her i Fuglebakkekvarteret uden at blive beskudt.«thho@berlingske.dk 
Skolen på Duevej på Frederiksberg ligger blot en kilometer fra Hillerødgades Skole på Nørrebro. Men ideologisk befandt de to afstemningssteder ved tirsdagens kommunalvalg sig i hver sin verden.
Højhuse i København kom endnu en gang på dagsordenen i denne uge, da to byggeprojekter med højder på op til 330 meter - med placering på spidsen af Nordhavn - blev diskuteret blandt politikerne i Københavns Borgerrepræsentation.Det ene projekt står arkitekt Bjarke Ingels og tegnestuen BIG bag, og det indeholder bl. a.et H. C. Andersen Adventure Tower på 280 meter.Det andet projekt med navnet Great Northern er endnu højere med sine 330 meter og er tænkt som et vartegn på spidsen af Nordhavn.Politikerne i Borgerrepræsentation var umiddelbart positivt stemt over for tanken om endnu højere huse, og nærmere undersøgelser bliver nu sat i gang - så formentlig skal vi snart til at vænne os til tanken.Men højhuse er ikke en ny ting i det københavnske bybillede, og på Nørrebro kan man allerede se en del af de nye, høje bygninger.Et nyt højhus er f. eks. blevet indviet ved Blegdamsvej, hvor Københavns Universitet har fået nye lokaler til rådighed i den kobberbeklædte bygning Mærsk Tårnet. Opførelsen af Mærsk Tårnet begyndte i 2012, og det er 15 etager højt fra gadeplan - det svarer her til 75 meter. Bygningen er dermed lidt højere end Rigshospitalets helikopterplatform, som ligger i 71 meters højde og er meget synlig fra store dele af indre København.Byggeriet af Mærsk Tårnet kostede 1,5 mia.kr., hvoraf A. P. Møller Fonden bidrog med 600 mio. kr. og 125 mio. kr. til inventar.100 meter højt ved Nørrebro StationOg det er blot et af de omfattende igangværende højhusbyggerier, som aktuelt indtager Nørrebro. Et nyt højhus ved Nørrebro Station, som aktuelt er under opførelse, bliver 100 meter højt, og dermed næsten 30 meter højere end Rigshospitalet. De 100 meter skal fyldes med ungdomsboliger på alle 29 etager i byggeprojektet med navnet ' Uptown Nørrebro'.»Tårnet bliver det højeste offentligt tilgængelige udkigspunkt i byen, og et nyt varemærke for bydelen. Det har været vigtigt for os, at byggeriet også inviterer omverdenen ind, så det ikke bliver en lukket enklave, men rent faktisk giver noget tilbage til Nørrebro som kvarter,« fortæller Dorthe Keis, der er partner i Arkitema Architects, om projektet.Byggeriet er lagt på en tidligere øde grund langs nogle jernbanelegemer, og der bliver altså offentlig adgang til den fremtidige udsigt fra toppen af tårnet næsten 100 meter oppe.Omkring sig får højhuset fem mindre søskende på seks til syv etager og et tilhørende hjørnehus.I alt 700 nye nørrebroere bliver der plads til i de 500 studieboliger, der spænder fra kollegieværelser til fireværelses delelejligheder, og de får også alle glæde af den nye metrostation, som åbner i sommeren 2019 ved Nørrebro Station, der også huser en S-togslinje. Ydre Nørrebros første højhus vil være indflytningsklart i 2018.75 meter ved Nuuks PladsOg hvis alt går, som det er planlagt af Gefion og Ejendomsselskabet Norden, så vil endnu et højhus finde vej til Nørrebro. Det 75 meter høje hus skal efter planen ligge ved metrostoppet Nuuks Plads, som ligger lige efter Nørrebro Station, ved Jagtvej på kanten til Frederiksberg Kommune. Ejendomsselskabet Norden vil investere 300-400 mio. kr. i at omdanne det forladte Landsarkiv på Nuuks Plads til 170 boliger i 15-20 etager.Der skal opføres ca. 8.000 kvm boliger, 4.500 kvm erhverv samt en parkeringskælder. Ud over boligtårnet omfatter projektet også det tidligere Københavns Rigsarkiv, der skal have en publikumsorienteret fremtid.redaktion@boligen.dk 
Højhusene trænger sig på i København, og bl. a. Nørrebro har allerede fået sit eget tårnhøje vartegn.
Alene siden nytår har politiet og SSPsamarbejdet i København haft fat i 61 børn og unge på Nørrebro, som man har frygtet har været i kontakt med den kriminelle bande Loyal to Familia (LTF).Banden, som stammer fra Blågaards Plads på Nørrebro, har i den seneste tid intensiveret sin tilstedeværelse og sit forsøg på at rekruttere nye medlemmer på Nørrebro. Det vurderer politiet og SSP København, der er et samarbejde mellem flere af kommunens forvaltninger, Kriminalforsorgen og Københavns Politi.Bandens adfærd har betydet ekstra travlhedfor politiet med hjemmebesøg og såkaldte bekymringssamtaler med en større del af områdets børn og unge.»Vi har oplevet en eskalering i forhold til rekrutteringen til LTF, og vi har forsøgt at være så meget på som overhovedet muligt,« fortæller Tommy Laursen, sekretariatschef i SSP København.Som modtræk til LTFs rekrutteringsforsøg har SSP sat ind med hjemmebesøg og samtaler med børn helt ned til niårsalderen. Politiets kriminalpræventive sektion og Socialforvaltningen har besøgt 44 børn og unge siden maj, hvor det ifølge Tommy Laursen blev kendt, at LTF forsøgte at ekspandere. Siden årsskiftet er der tale om i alt 61 børn og unge på Nørrebro.Flere af børnene har ældre brødre, der er kendt i bandemiljøet, flere er fra ressourcesvage familier, og flere har gået rundt med LTFs logoer på tøjet, fortæller Tommy Laursen.Børn og unge er bl. a. set med trøjer, kasketter og klistermærker med bandens navn og logo, og selv om SSP har oplevet, at unge ikke har været klar over, hvad de støttede, laver SSP hjemmebesøg, hver gang et barn ses med banderelaterede logoer.Ud over bekymringssamtaler forsøger myndighederne at sætte ind med gruppeforløb for forældrene, fritidsaktiviteter til børnene og opfølgning på de unges uddannelsesplaner.Lærere har holdt øje med rekrutteringKøbenhavns Politi har også lagt mærke til LTFs tilstedeværelse i bydelen.»LTF er synlige på Nørrebro og lægger ikke skjul på, hvem de er. De har været ved at opruste siden medio april, hvor vi begyndte at høre, at de gerne vil være større. Det er de blevet på landsplan, og der er også kommet flere medlemmer i København,« fortæller fungerende politiinspektør Torben Svarrer.Der er ikke mange anmeldelser mod LTF på Nørrebro, men politiet hører ad omveje om bandens tilstedeværelse. Politiet vurderer, at det er personer over 18 år, der direkte rekrutteres til banden, mens LTF søger støtte fra unge helt ned til 15 år.Foruden brugen af politi og gadeplansmedarbejdere har SSP inddraget lærerne på de lokale skoler for at holde Nørrebros børn ude af bandemiljøet.»LTF udvider i øjeblikket deres territorium og er meget opsøgende i forhold til at finde nye medlemmer blandt skoleelever og andre unge mennesker,« lød advarslen i en mail til lærerne på Nørrebro Park Skole, som Berlingske har set. Mailen blev sendt 13. juni fra den lokale SSP-medarbejder sammen med en påmindelse om at underrette myndighederne, hvis elever blev set med bandesymboler eller anden bekymrende adfærd.Berlingske har talt med lederne fra flere skoler i området, der alle fortæller, at de er opmærksomme på problemet.»De unge kender vores holdning, så det (bande-logoer, red.) er de kloge nok til at lade være med at have på på skolen, hvis de ellers lefler for LTF. Vi har meget præcise anvisninger på, hvad det er for en skole, vi har, og hvad det er for en skole, vi ikke har,« siger skoleleder på Blågård Skole Pia Madsen.Adspurgt om hun har indtryk af, at nogle elever omgås LTF uden for skolen, svarer hun: »Vi har øje på nogle unge mennesker inde på Indre Nørrebro, som vi er bekymrede for, og så gør vi det, der skal gøres. Vi er meget opsøgende og meget forebyggende på Indre Nørrebro.« På Guldberg Skole fortæller skoleleder Morten Nielsen, at der for nylig blev skrevet »LTF« på boldbanen for afdelingen for 0.-5. klasse.Noget, man skyndte sig at fjerne.»Det tages ganske seriøst det her,« fortæller han.Afpresning og grillarrangementHos SSP tror man ikke, LTF direkte forsøger at rekruttere skolebørn som medlemmer, men man søger deres støtte.»Jeg er helt med på, at vi tidligere i år har haft et enkelt tilfælde, hvor politiet slog ring om et grillarrangement arrangeret af LTF, hvor der var nogle meget unge imellem. Men jeg tror bare, de var der, fordi de var nysgerrige,« siger sekretariatschef Tommy Laursen.Når LTF opsøger bydelens børn og unge er det ifølge de kilder i området, Berlingske har talt med, med det aggressive mantra: »Enten er du med os, eller også er du imod os«. Det genkender Tommy Laursen.Hvordan bandemedlemmerne mere konkret griber deres ekspansion og rekruttering an, er der flere rygter om.Politiet har f. eks. erfaret, at bandemedlemmer har afkrævet en dreng 2.000 kr., for at han kunne få lov til at opholde sig på Blågårds Plads, hvor LTF er stærkt forankret.Tommy Laursen advarer mod risikoen for rygter og mytedannelse, og han understreger, at langt hovedparten af de unge på Nørrebro er »velfungerende unge mennesker«. »De passer deres skole, bruger fritidstilbud, uddanner sig og sikrer, at de kommer videre i livet på en fornuftig måde. Det glemmer man ofte..« siger han.Det er ikke lykkedes Berlingske at få en kommentar fra LTF.matg@berlingske.dk annj@berlingske.dk 
En større gruppe børn og unge fra Nørrebro har i år haft besøg af politiet og socialforvaltningen for at forhindre, at de rekrutteres til Loyal to Familia. Den kriminelle bande har den seneste tid intensiveret jagten på nye medlemmer.
ER NØRREBRO TABT? Det spørgsmål er blevet stillet af mange. Jeg boede på Nørrebro i årene 2004-2013. Jeg flyttede i 2004, imens jeg gik på en videregående uddannelse og var studerende. Jeg boede omkring Nørrebroparken ved Stefansgade.Området var mangfoldigt præget af små hyggelige caféer, værtshuse, kiosker, grønthandlere, shawarmabarer og pizzeriaer; alt det, der faktisk gør os rigere på mange måder. Det er, hvad jeg elsker ved Nørrebro. Det er den del af charmen, som jeg stadig den dag i dag også kan genkende, og som jeg holder af. Det er et sted, du kan gå hen og gøre dine indkøb, når du vil og til enhver tid. Der er altid et sted, der har åbent.Samtidig ser man også en anden udvikling, som er positiv; en udvikling, hvor selvstændige erhvervsdrivende åbner nye restauranter og vandpibecaféer, hvor mange danskere også kommer, og hvor der er vækst. Det ses tydeligt i gadebilledet.Det går også en smule bedre for Mjølnerparken og andre belastede områder, men vi er langt fra i mål i forhold til alle de ufatteligt mange penge og ressourcer, der bliver brugt på tåbelige integrationsprojekter.Nørrebro bevæger sig i to retninger.Denne ene er den positive og mangfoldige og berigende, den anden er den voldelige og intolerante, hvor parallelsamfundene dominerer, og fundamentalismen hærger.Uddannelsesfrekvensen på Nørrebro lå på 44 procent. Det er ikke en katastrofe sammenlignet med for eksempel Brønshøj-Husum på 32 procent eller Amager, som også ligger under 40 procent.Men under disse tal er der noget, som man ikke umiddelbart kan se. Noget er synligt, og andet er ikke. Tager man først et kig på de synlige på Nørrebro Station, ser man folk, der tigger på gaden, og folk, der står og sælger hælervarer og andre tyvekoster. I busserne er der tricktyve, som er udbredt, og som jeg mange gange har oplevet, og folk, der mere eller mindre sidder og drikker, som umiddelbart er på randen af samfundet.Dertil rumænere, som stjæler og plyndrer i butikkerne. Igennem årene er det faktisk bare blevet værre.Mange gange skal jeg sende penge ud af landet til Libanon. Jeg går hen og veksler valuta i dollars og sender dem derefter ud af landet. Stort set alle, både Western Union og andre, tager ikke imod dankort, og jeg bliver en smule skeptisk over det. De tager kun mod kontanter, og når jeg spørger, hvorfor ingen af dem tager dankort, griner de lidt og smiler fjollet. Skat har i øvrigt skærpet tilsynet med dem, og de er under stærk mistanke for hvidvaskning. Flere og flere butikker, som ejes af danskere, lukker på stribe af den ene eller anden årsag, men fælles for dem er, at huslejen er for høj, og indtægten falder for hvert år. Samtidig bliver kunderne også væk, fordi samfundet og gadebilledet på Nørrebro ændrer sig dramatisk.Kort efter de lukker, åbner nye butikker som grønthandlere, slagtere, elektronikbutikker og guldsmykkeforretninger.De drives alle af udlændinge fra primært Irak - penge, der primært kommer fra Iran. Det mærkværdige ved disse butikker er, at alle er shia-muslimer og fører en anden magtkamp mod sunnimuslimerne, som også lukker på stribe.Få står tilbage og bliver presset af de andre på grund af konkurrencen.En shia-muslimsk arbejdskollega fortalte mig engang, at dem, der åbner butikker, vil få støtte, hvis de aftaler, at de støtter den næste, der åbner, imens at danskerne bliver presset til at lukke på grund af manglende indtjening og presses af andre til at lukke. Ingen kan konkurrere med de ufatteligt mange oliepenge, som strømmer fra Iran og Irak, og som mange shia-muslimer har en andel i. De er ressourcestærke og har midlerne til at dominere Nørrebro, hvor andre ikke kan være med.Iran har en lang arm på Nørrebro, og det er blevet tydeligere. På ashura-dagen mindes shia-muslimer mordet på Hussein Ibn Ali, der i år 681 blev dræbt under et slag i byen Kabbala i det nuværende Irak. Efter sin død blev han martyr.Den skik bliver mere og mere ekstrem for hvert år. På et enkelt sted samles tusindvis af mænd og kvinder, der tager Koranens ord bogstaveligt og lever fuldstændig som i 681. Kvinder og piger klædt i helt sort går bag mændene som udtryk for deres underordnede stilling.De er ortodokse, konservative og meget religiøse og lever på kanten af samfundet.De starter med at bevæge sig fra søerne og ender på Nørrebro eskorteret af politifolk.Ud over det hærger bandeskyderiet, og helikopterne flyver konstant over vores hoveder, og politiet bruger ufatteligt store styrker, som bliver tilkaldt fra forskellige dele af landet, til at stresse dem.For nylig talte jeg med forskellige politifolk omkring min bopæl, som fortalte mig, hvordan de arbejder 13 timer om dagen og er stressede, og hvor mange, ufatteligt mange, ressourcer, der bliver brugt på at jage banderne.I 2007 oplevede jeg også ekstreme anarkistiske autonome sætte biler i brand og hærge butikkerne med stenkast og plyndringer, da Ungdomshuset blev ryddet. En af de butikker var Fona, som jeg arbejdede i, og som senere også lukkede. Den blev også ramt af stenkast, og vi måtte lukke butikken næsten en hel dag, fordi vi ikke kunne åbne på grund af glasskår.For nylig var der fakkeltog mod banderne og for freden på Nørrebro. Kun to kvinder med tørklæde dukkede op til demonstrationen, og den 14. oktober i år var der en demonstration imod burkaer og niqab, og her dukkede mange flere kvinder med tørklæde op for at støtte deres ret til at gå klædt, uden vi som borgere skal se, hvem vi kommunikerer med. Det lader til, at udviklingen med nogle indvandrere er gået i stå, og at de ikke har fattet de ingredienser og den samfundsnorm, vi har bygget vores demokratiske styre på. På Nørrebro ser man flere kvinder med tørklæde og niqab, end jeg nogensinde har set i alle de mellemøstlige lande, jeg har været i.Det er blevet mere utrygt at gå på Nørrebro.Man ved aldrig, hvornår skuddene kommer, eller hvornår en bil kører forbi og skyder tilfældigt imod forbipasserende.Tidligere i juni fik jeg en smsbesked fra en skolelærer på Tagensbo Skole, der ligger tæt på Tagensvej mellem Nordvest og Østerbro. Beskeden var, at jeg skulle blive hjemme, fordi de måtte forlade skolen på grund af skyderi.Det har nu resulteret i, at jeg har taget min datter ud af skolen og flyttet hende til en anden, hvor det er lidt mere trygt.I august blev der skudt med maskinpistol cirka 200 meter fra min bopæl, hvor der bor børnefamilier, ældre og unge, og man ved faktisk aldrig, hvornår skuddene flyver forbi en - ikke at man ikke kan gå trygt på gaden, for det kan man godt - man skal bare være varsom med, hvor man bevæger sig, og hvornår man ikke skal.Nørrebro er også et sted, hvor Hizb ut-Tahrir holder til, og hvor moskéerne infi-ceres af deres folk, som kaprer de unge med hjernevaskede holdninger og ideologier mod samfund, de bor i, og som har givet dem friheden og trygheden.Nørrebro er ikke et tolerant sted mere.Personer som Pernille Vermund, partiformand for Nye Borgerlige, kan ikke færdes uden at få tilråbt skældsord og blive truet af ekstremt vrede venstreorienterede.Det samme med Naser Khader (K), Pia Kjærsgaard (DF) og mange andre, som ikke deler samme holdninger og politiske synspunkter som dem, der bor på Nørrebro. Her stemte størstedelen Alternativet og Enhedslisten ved forrige valg. Nørrebro er på vej til at blive lige så normal som Chicago, London og Paris med sin indvandrerarbejdsløshed, indvandrerghettoer og indvandrerbander.Velkommen til den globale landsby.Nørrebro er på vej til at blive lige så normal som Chicago, London og Paris med sin indvandrerarbejdsløshed, indvandrerghettoer og indvandrerbander.Velkommen til den globale landsby.
kronik Nørrebro bevæger sig i to retninger. Den ene er den positive og mangfoldige og berigende, den anden er den voldelige og intolerante. På Nørrebro ser man flere kvinder med tørklæde og niqab, end jeg har set i alle de mellemøstlige lande, jeg har været i.
Den Sorte Plads, Nørrebro, torsdag 24. august om eftermiddagen.Den unge mand så direkte mod Pernille Vermund og Mette Thiesen.De to politikere fra Nye Borgerlige var tidligere på dagen kørt til Nørrebro for at optage en række kampagnefilm, og nu var en mindre gruppe lokale beboere stimlet sammen om dem.Han hævede stemmen.»Pak det sammen og skrid væk fra Nørrebro.Der er ikke plads til dig her,« sagde han henvendt til den ene af de to politikere.Den ophedede seance blev filmet af flere kameraer.De to Nye Borgerlige-politikere havde nemlig følgeskab af to fotografer, en lydmand, partiets pressechef og en chauffør.Flere lokale beboere optog desuden med deres telefoner optrinnet, som var den foreløbige kulmination på et Nørrebro-besøg, der langtfra fik sat sit endelige punktum den torsdag eftermiddag.Et opsigtsvækkende debatindlæg, en strid om videooptagelser uden samtykke og en direkte debat om, hvem der fik en lokal dreng til at græde, ventede forude.De to politikeres besøg kom efter en sommer, hvor bandekrigen har sat sit tydelige og tunge præg på København, særligt omkring bydelene Nørrebro og Nordvest.Det var derfor, Nye Borgerlige var kørt til Nørrebro for at filme kampagnefilm, som efter planen efterfølgende skulle deles på partiets Facebook-profil.Bydelen ville fungere godt som bagtæppe for Nye Borgerliges politiske budskaber om udvisning af alle kriminelle udlændinge efter første dom og en hårdere kurs mod ikke-vestlige indvandrere.Men allerede inden den første af de færdigklippede film blev delt med partiets følgere på Facebook, kom besøget i fokus.Dagen efter turen skrev Vermund således et blogindlæg hos Berlingske, hvor hun konkluderede, at »Nørrebro er tabt«.»Nørrebro er ikke et fristed af mangfoldighed.Nørrebro er et fængsel af intolerance. Der gik ikke lang tid, fra Mette og jeg begyndte at bevæge os rundt i området for at tale med folk, til stemningen af rolig-torsdag-eftermiddagi-solskin blev afløst af ilterhed, aggressivitet, tilråb og tumult. Voksne mænd tog fat i dem, vi havde talt med. Mændene ville vide, hvad vi havde sagt. Både Mette og jeg blev af især de unge danske, venstreorienterede mænd overdænget med skældsord og udskammet for vores holdninger,« skrev Vermund.Pernille Vermunds besøg på Nørrebro rejste et spørgsmål om, hvorvidt Nye Borgerliges formand og hendes følge selv var med til at skabe den ophedede situation i den københavnske bydel.Og her skal vi tilbage til den unge mand, som fortalte de to politikere, at de skulle pakke deres ting sammen og skride væk fra Nørrebro.Manden hedder Anton Rothstein-Christensen og er 27 år gammel.Da Pernille Vermund efter sit besøg skrev på Facebook, at Nørrebro var tabt, kommenterede han opslaget: »Jeg oplevede hele balladen på første hånd.Nye Borgerliges måde at lave politisk kampagne på er under al kritik. De snørede børn til at snakke med dem for rullende kameraer. Da jeg fortalte børnene, hvem de lige havde snakket med, krævede de filmen slettet fra kameraet, men herren, der filmede, nægtede det pure.« Men hvad skete der egentlig den torsdag eftermiddag på Den Sorte Plads på Nørrebro? Var det »voksne indvandrermænd og danske venstreorienterede, der piskede hadet frem«, som Vermund har forklaret? Lavede Nye Borgerlige optagelser med børn og nægtede at slette materialet? Og hvad blev der egentlig sagt til børnene? Berlingske kontaktede i sidste uge både Anton Rothstein-Christensen og Pernille Vermund i et forsøg på at finde svaret. Både Rothstein-Christensen og Nye Borgerlige havde lavet optagelser undervejs, og derfor har det været at rekonstruere flere af hændelserne derudfra.Nye Borgerlige, som ellers filmede stort set hele besøget, ønskede ikke at dele deres råmateriale, men Berlingske har lyttet til dele af det over telefonen. Berlingske har også fået tilsendt en plan over indholdet af de tre kampagnefilm, partiet havde planlagt at skyde.Arbejdstitlerne på de tre var: »Kriminelle udlændinge skal slet ikke være i Danmark«, »Terrortruslen kommer fra kriminelle muslimer, der skifter rygmærket ud med Allah Uh Akhbar« og »Hold op med at lukke flere ind«. Torsdag eftermiddag parkerede holdet fra Nye Borgerlige sin minibus i Mimersgade nær Den Sorte Plads, og inden flokken begyndte de planlagte scener, talte de to politikere med flere lokale. De to fotografer filmede løbende.Vermund og Thiesen talte blandt andre med to piger på henholdsvis 17 og 18 år, som begge bar tørklæde, samt med fire drenge i 10-12-årsalderen.Alle af anden etnisk oprindelse end dansk.Både samtalen med de to piger og de fire drenge foregik i en rolig og let tone. Berlingske gengiver her en forkortet udgave af samtalen med drengene. Det er ikke muligt at adskille stemmerne og høre, hvem af drengene der svarer på politikernes spørgsmål. I det nedenstående er de derfor blot betegnet »Dreng«. Vermund: »Hej drenge. Bor I her?« Dreng: »Ja.« Vermund: »Hej, hvad hedder du?« Dreng: »Jeg hedder...« (navnet kan ikke høres).Vermund: »Jeg hedder Pernille.« Vermund: »Hvordan er det i øjeblikket?« Dreng: »... skyderi...« (svært at høre svaret).Thiesen: »Er der mange?« Dreng: »Ja.« Vermund: »Hvad tænker I om det?« Dreng: »Det er dumt.« Vermund: »Er det irriterende?« Dreng: »Ja.« Vermund: »Det kan jeg godt forstå. Får I at vide, at I ikke må være ude om aftenen så?« Dreng: »Ja.« Vermund: »Det er ikke rart at gå rundt og føle sig utryg?« Dreng: »Nej.« Vermund: »Hvad tænker I, man kan gøre ved det?« Dreng: »Man kan prøve at stoppe det.« Vermund: »Og smide dem ud, dem der?« Dreng: »Nej.« En af drengene spørger nu til mændene, der filmer: Dreng: »Er det en telefon?« Vermund: »Nej, det er bare - det er - vi laver sådan en lille film til Facebook. Vi ville herud, og så ville vi snakke med nogle mennesker, og så ville vi fortælle om det. Vi kommer fra et politisk parti, som gerne vil stoppe det her, fordi vi synes, at hvis man bor i Danmark, og man overholder loven, og man ellers er god ved andre mennesker, så er man hjerteligt velkommen til at være her. Men hvis man går rundt og skyder hinanden, så skal man i fængsel, og hvis man ikke er dansker, skal man udvises. Det er vores holdning. For det kan ikke være rigtigt, at man skal gå rundt som barn og føle sig utryg på Nørrebro - eller som voksen for den sags skyld.« Dreng: »Der er nogen af dem, der måske har haft et hårdt liv og vil have en pause her i Danmark, så skal de have lov til at blive her i Danmark.« Vermund: »Også selv om de ikke er danskere?« Dreng: »Ja, ja.« Vermund: »Selv om de skyder på andre?« Dreng: »Nej.« Vermund: »Nej?« Dreng: »Hvis de er nogle gode mennesker. Hvis de er fredelige.« Vermund: »Så er de hjerteligt velkomne. Hvis man passer sit arbejde, og man ikke er kriminel, så er man hjerteligt velkommen, men jeg synes, at hvis man skyder andre, eller hvis man stikker kniv i andre, så skal man ikke have lov til at være her.Vi skal have lov til at være her i fred os andre, ikke?« Dreng: »Ja.« Vermund: »Hvor længe har I boet her - altid?« Dreng: »Jeg har boet her i lang - ja.« Thiesen: »Kan I så mærke, der er forskel fra tidligere? Hvis I har boet her altid, kan I så mærke, at der er forskel fra tidligere og så til nu?« Dreng: »Ja.« Thiesen: »Ja, hvordan det?« Dreng: »Det er lige her, det begynder, alt det irriterende.« Thiesen: »Er det altid herovre, det starter?« Dreng: »Jeg kan se det. De der skyderier.« Thiesen: »Kan du se det simpelthen?« Dreng: »Mig og min søster engang, da der var skud, så så vi glimt, og så hørte vi de der skud. Så kiggede vi, og så dér, hvor en blev skudt.« Dreng: »Jeg så det der ved Den Røde Plads.« Vermund: »I så det i nyhederne eller hvad?« Dreng: »Nej, vi så det rigtigt.« Vermund: »Altså, ud af vinduet?« Dreng: »Ja, og så var vi de første til at ringe.« Vermund: »Det var da voldsomt. Hvor gammel er din søster?« Dreng: »18.« Vermund: »Ok. Hold da op. Det lyder ikke rart.« Herefter siger Vermund og Thiesen farvel, og drengene spørger, hvad de hedder. Begge politikere giver deres fulde navn.Fra en café på Heimdalsgade så Anton Rothstein-Christensen skaren fra Nye Borgerlige gå ind på Den Sorte Plads.Han sad på cafeen sammen med en af sine venner, og han tænkte for sig selv »hvad fanden laver de her?«, da han så dem.Han piftede først højt i retning af flokken, men efter et stykke tid besluttede han og vennen sig for at gå derhen. Klokken var omkring 16.20.»Vi følte, at vi blev nødt til at gå derhen og blande os. De står og taler med børn og unge, som måske ikke forstår, hvad de her politikeres agenda er; at lave en »os og dem« -politik, skabe frygt og utryghed og vise forskellen på etniske danskere og indvandrere. Selvfølgelig vækker det en form for nysgerrighed, når de står og snakker med piger iført tørklæde i et område, der er belastet af bandekrigen,« siger han, da Berlingske møder ham.Både Pernille Vermund og Anton Rothstein-Christensen fortæller til Berlingske, at de i forbindelse med deres møde på Den Sorte Plads til at begynde med havde en diskussion om både Nye Borgerliges politik og om, hvorvidt partiet måtte filme de personer, de snakkede med. Den snak foregik nogenlunde roligt.Anton og hans ven talte også med både børnene og de to piger efterfølgende: »Vi ville sige til drengene, at de lige skulle vide, hvem de havde snakket med, og hvilken politik de står for, og hvilke værdier de har. Da vi fortæller det, bliver en af drengene virkelig ked af, at han er blevet filmet af nogen, som ikke kan lide ham. Han begyndte at græde,« siger Anton Rothstein-Christensen og fortsætter: »Da jeg snakkede med pigerne, var det også deres bekymring. De ville ikke have deres ansigter på Facebook i en sammenhæng, som de ikke selv synes, at de har noget at gøre med.« Anton Rothstein-Christensen og hans ven forlod herefter Den Sorte Plads og vendte tilbage til cafeen, men kun for en kort stund.Rothstein-Christensen kunne mærke, at det stadig sad i ham. Han kunne ikke forene sig med, at de to Nye Borgerlige-politikere var taget til Nørrebro for at lave kampagnevideoer og samtidigt havde filmet mindreårige.»Mit hjerte hamrede. Jeg var så sur,« fortæller han.Da de vender tilbage til Vermund og Thiesen på Den Sorte Plads, er der også kommet andre lokale til, herunder en mand med anden etnisk baggrund end dansk, som er kommet cyklende forbi og er stoppet op. De unge drenge og de to piger står også ved de to politikere.Med sin mobiltelefon filmede Anton Rothstein-Christensen dele af konfrontationen.Berlingske har fået tilsendt to videoer fra hændelsen og gengiver herunder en forkortet udgave af dialogen. Flere gange i løbet af de to videoer taler personer i munden på hinanden.I modsætning til den første optagelse er tonen ikke længere let og venlig. Dialogen er nu ophedet.Manden med cyklen hedder »Mand 1« i den nedenstående gennemgang. Stemmerne fra to andre mænd kan også høres.Vermund: »Du går ind i en dialog, vi har her...« Mand 1: »Nej, prøv at høre her. Det er dine handlinger og det, du siger, der definerer, hvem du er, og indtil nu...« Vermund: »Godt, og indtil nu har du ikke set mig dele nogen som helst video.« Mand 2: »Vi har lige set en lille dreng stå og græde på grund af dig.« Vermund: »Ja, og hvem har fået den dreng til at græde?« Flere: »Dig.« Vermund: »De græd da ikke, da vi snakkede med dem?« Dreng: »Jamen, der spillede du flink.« Vermund: »Det er fordi, jeg er flink.« Vermund: »Når I kommer hen og skaber kon-flikter, så tror da pokker...« Mand 1: »Hvem er det, der skaber konflikter, når du kommer ind på Nørrebro på den måde (svært at høre) og tager billeder af folk?« Vermund: »Du mener ikke, jeg må være her eller hvad?« Mand 1: »Selvfølgelig må du være her.« Mand 2: »Det er et frit land.« Rothstein: »Det er endnu et klassisk eksempel på at tage ord og fordreje dem. Hvad sker der for dig? Det er en sygdom, det der.« I den anden video kan man høre flere af de omkringstående spørge politikerne fra Nye Borgerlige, om de vil slette deres optagelser.Rothstein: »Sletter I det fra jeres telefoner igen?« Vermund: »Jeg kunne aldrig drømme om...« Mand 1: »I snakker regler. I snakker normer, når I ikke kender dem selv. What the fuck?« Vermund: »Prøv at lytte til, hvad jeg siger til dig. Prøv at lytte til, hvad jeg siger til dig.« Rothstein: »Lad os høre, hvad hun siger.« Vermund: »Vi snakkede med børnene, og vi kunne aldrig drømme om at vise billeder eller film af børn uden at kontakte forældrene.« Dreng: »Hvorfor sagde du så, du ville sende det ud på din Facebook-profil?« Vermund: »Nej, den film, vi laver her... Der kommer ikke... Prøv at høre her: Det, vi skal bruge, der er I ikke med. Og det var en rigtig fin snak, vi havde med de to piger, men den kan vi heller ikke bruge til det, vi skal bruge, men vi bliver klogere af det.« Berlingske mødtes i sidste uge med Anton Rothstein-Christensen for at få hans version af sagen. Desuden har vi talt med Pernille Vermund og Nye Borgerliges pressechef, Lars Kaaber, flere gange i forsøget på at rekonstruere forløbet på Nørrebro.Anton Rothstein-Christensen fortæller, at han var bekymret over, hvad de to politikere ville bruge optagelserne til, ligesom han gør det klart, at hans politiske ståsted - som ligger langt fra Nye Borgerlige - har spillet en betydelig rolle.»Pernille Vermund og Mette Thiesen kan sige, hvad de vil, men deres politiske dagsorden skader de her mennesker i sidste ende. De er indvandrerfjendske. De her børn er født og opvokset i Danmark, men de er stadig fremmede i Nye Borgerliges øjne. Deres politik går stik imod den her gruppering, og deres partiprogram er så ladet af værdier, som går imod etniske minoriteter især fra Mellemøsten og Nordafrika.« Du tror, de er kommet til Nørrebro for at få denne her reaktion? »Ikke nødvendigvis denne reaktion, for situationen kan de ikke regne med. Scenariet kunne have udspillet sig på mange forskellige måder. Vi havde jo bare en dialog. Det var en samtale. Der er ikke trusler. Der er ikke noget farligt. Men de havde på forhånd besluttet sig for at skrive historien om det tabte Nørrebro, det er jeg 100 procent sikker på.« Men du har også været med til at skabe den situation, der opstår? »Ja, men alternativet er bare, at jeg skulle have set passivt til. Området omkring Den Sorte Plads og Den Røde Plads er et sted, der består af 50 procent skydeskiver for deres politik og 50 procent, der er politisk uenige. Det er ikke et sted, man kan forvente at komme og producere propaganda og blive modtaget uden nogen form for reaktion.« Er det ikke problematisk, at man - uanset politisk ståsted - ikke kan tage til Nørrebro uden, at der kommer en situation ud af det? »Jeg kan godt se, hvad du mener. Men jeg synes også, at når man er politiker og en offentlig person, skal man regne med, at man kan blive konfronteret med sin politik.« Men hvis nu ingen havde gjort noget, havde Pernille Vermund jo ikke haft noget materiale at skrive om i sin blog? »Der er vi tilbage ved, at jeg tror, at udgangspunktet var at lave en historie. De ville tegne det her billede af Nørrebro uanset hvad. Og hvis det ikke skriger forudindtaget frygt og det modsatte af åbent sind, at Pernille Vermund og Mette Thiesen har garderet sig med et større hold bare for at besøge Nørrebro, så ved jeg ikke hvad.« På Den Sorte Plads fortsatte den ophedede diskussion, og efter lidt tid besluttede holdet fra Nye Borgerlige at gå tilbage til deres minivan.Pernille Vermund fortæller, at de fire drenge løb efter bilen, og at de spyttede og sparkede til den. Anton Rothstein-Christensen så også drengene løbe efter bilen, men han så ikke, om der også blev sparket til den.En patruljevogn i området kom kørende i forbindelse med episoden, og ifølge Rothstein-Christensen råbte de fire drenge til politiet: »Anhold hende. Anhold hende.« Politiet kørte efter bilen, og holdet fra Nye Borgerlige holdt ind til siden, da de så patruljevognen bag sig.»Vi taler med politiet og fortæller, hvad der er foregået. De siger, at man gerne må filme på en åben plads, og da de forklarer det, flegner børnene helt ud. Man kan virkelig se, at de føler sig svigtet. Og hvor skal de også vide fra, at man må det, når der har stået en fire-fem voksne mennesker og sagt, at man ikke må.« Efter snakken med politiet forlader Nye Borgerlige Nørrebro.Pernille Vermund, havde I besluttet jer på forhånd for, hvordan Nørrebro skulle fremstilles, når I allerede inden havde lavet en klar plan for de tre film og deres indhold? »Vi havde på forhånd hørt historierne og erfaringerne fra Nørrebro. Situationen derude har udviklet sig hen over sommeren og er en eskalering af mange års problemer. Udgangspunktet var bandekrigen, og at vi står med en situation, hvor politiet er massivt til stede, og der flyver en helikopter rundt med bevæbnede politifolk hver aften.« Ville jeres kampagnefilm og dit blogindlæg have været anderledes, hvis jeres oplevelse på Nørrebro ikke havde udviklet sig, som den gjorde? »Nej, det ville det ikke. Det er en politisk situation, der er skabt af, at politikerne ikke har stoppet den her udvikling - eller afvikling - på Nørrebro.« I har ikke lagt skjul på, at I er et parti, som går ind for en meget stram udlændingepolitik, der ligger til højre for de fleste andre partier. Kan du forstå, at de lokale nørrebroere bliver oprørte, når de ser, at I står en større gruppe og både taler med og filmer de her unge kvinder samt de fire drenge? »Uanset hvor man er i det politiske spektrum i Danmark, er det meget naturligt, at man taler med de mennesker, der er involverede i den samfundsudvikling, vi ser i øjeblikket. På Nørrebro er der en større repræsentation af mennesker med en muslimsk baggrund, og derfor er det helt naturligt, at vi falder i snak med folk med muslimsk baggrund.« En af drengene, I har talt med, græder efterfølgende.Han siger, at du spillede flink. Kan du forstå, hvis han føler sig misbrugt af to politikere? »Vi havde en god snak. På en eller anden måde bliver den ene dreng bekymret, da han har talt med den her mand, Anton. Han bliver også bange og ked af det. Det, synes jeg, er uansvarligt af den her mand, som skaber sådan en frygt. Han får involveret dem i en konflikt, som de på ingen måde er en del af.« Men du føler ikke, du selv har været med til at skabe den her situation? »Vi talte med børnene, og de vidste godt, hvem vi var. Jeg føler bestemt ikke, at vi har ført dem bag lyset eller skabt en situation, som 12-årige ikke kan stå i.« Var I taget til Nørrebro for at provokere? »Jeg synes, det er fjollet at sige, at det er en provokation at tage til en bestemt del af landet.Uanset hvem man er. Vi tager derud for at lave tre film. Og de film og deres budskab vil provokere politisk. Men vi havde bestemt ikke nogen intention om at komme ud og genere de mennesker, som var der. Pernille Skipper eller Pia Olsen Dyhr ville heller ikke tage til Hellerup for at provokere, men for at tale politik,« siger Pernille Vermund og uddyber: »I virkeligheden er det lidt som at sige til en pige i kort nederdel, at hun provokerer, hvis hun bliver voldtaget. Sådan spiller vi ikke i Danmark.thro@berlingskemedia.dk »Jeg oplevede hele balladen på første hånd. Nye Borgerliges måde at lave politisk kampagne på er under al kritik. De snørede børn til at snakke med dem for rullende kameraer. Da jeg fortalte børnene, hvem de lige havde snakket med, krævede de filmen slettet fra kameraet, men herren, der filmede, nægtede det pure.« Anton Rothstein-Christensen, 27 år gammel.Fakta: FILMOPTAGELSERNE PÅ NØRREBRO Nye Borgerlige-pressechef: Derfor vil vi hverken slette eller udlevere optagelserLars Kaaber er pressechef i Nye Borgerlige og var med på turen til Nørrebro.Han fortæller her, hvorfor partiet ikke vil slette optagelserne fra Nørrebro, og hvorfor partiet ikke vil dele deres råbånd med Berlingske: »Der er flere grunde. Både børnene og de unge piger var meget insisterende på, at de ikke ville have, at optagelserne med dem blev offentliggjort. Det har vi lovet dem, at de ikke vil blive, og det løfte vil vi ikke bryde.Det var dog heller aldrig meningen, at de skulle offentliggøres.« »Desuden kan vi ikke stå dér midt på pladsen og gå ind at slette dele af vores optagelser.Det er praktisk talt umuligt.« »Så er der de principielle årsager. Der er ikke nogen, der har krav på at få fremlagt råmateriale, når man har lavet film-og TV-optagelser. Hvis vi begynder at udlevere brudstykker, vil nogen måske have os til at udlevere det hele, og det vil vi ikke være med til.« Virker det ikke underligt, at I optog både drengene og pigerne, hvis I allerede på forhånd vidste, at I ikke skulle bruge det? »Nej, for man laver mange billeder, som man skal bruge. Når man er ude for at lave reportage, ved man som fotograf, at nogle gange skal man bruge såkaldte dækbilleder til at klippe ind, så man optager simpelthen så meget som muligt. Hvis du snakker med en professionel fotograf, vil han eller hun sige, at sådan gør man. Man optager alt, og så klipper man det ind, man skal bruge.« Det er på Den Sorte Plads på Nørrebro, at Pernille Vermund og Mette Thiesen fra Nye Borgerlige ender i en ophedet diskussion med flere lokale borgere, da de to vil optage en række kampagnevideoer.Den Sorte Plads.BAG OM HISTORIEN Sådan gjorde viBerlingske blev opmærksom på historien om Nørrebro-besøget 25. august, da radiovært og forfatter Geeti Amiri på sin Facebook-profil fremhævede kommentaren fra Anton Rothstein-Christensen til Pernille Vermunds opslag.Berlingske kontaktede herefter både Anton Rothstein-Christensen og Pernille Vermund for at få deres version af begivenhederne. Berlingske har desuden talt med Nye Borgerliges pressechef, Lars Kaaber, som også var med på turen.Artiklen bygger på deres udsagn samt på video-og lydoptagelser fra Nørrebro.Anton Rothstein-Christensen optog to videoer med sin telefon, ligesom Nye Borgerlige lavede flere optagelser.
På Den Sorte Plads på Nørrebro havnede Nye Borgerliges formand og en partifælle i et Episoden og et omdiskuteret blogindlæg vakte efterfølgende opsigt. Berlingske er via hvad der præcis skete - og hvad der blev sagt. Her får du historien om et besøg, der skab gindlæg vakte efterfølgende opsigt. Berer blev sagt. Her får du historien om et bemuligt.
De regner med at have et endeligt svar fra de rivaliserende bandegrupperinger i løbet af få dage, men de er godt klar over, at den endelige sløjfe ikke er bundet endnu. Men hvis Loyal to Familia, LTF, på Indre Nørrebro og rivalerne fra Brothas på Ydre Nørrebro er villige til at indgå en egentlig fredsaftale for denne gang, sker det formentlig med håndslag og fælles middag, som kan besegle en aftale, fortæller Farid Chahade og Abu Ibrahim. De to fædre har under de sidste ugers skyderier pendlet frem og tilbage mellem kontaktpersoner fra hver sit område af Nørrebro for at få afklaret positionerne. »Vi arbejder med begge sider, og jeg tror godt, at vi kan sige, at 99 procent af de involverede på begge sider vil nikke o.k. til fred«, siger Farid Chahade. Det sidste skud i bandekonflikten blev løsnet tirsdag 22. august på Indre Nørrebro. I tiden op til den episode har presset på de toneangivende bandefigurer for at indgå våbenhvile og finde fredelige løsninger været stadig stigende. Lokale aktører med indflydelse i bandemiljøet, myndigheder, bekymrede forældre, pårørende, onkler, imamer - blandt andet fra moskeen på Dortheavej på Nørrebro - og ikke mindst Københavns Politis massive pres på banderne har sat skred i en mæglingsproces. »På begge sider er forældre jo bekymrede for deres unge. Det er en bekymring for, om de forsvinder ind i konflikten, eller om de bliver uskyldige ofre for den«, siger Abu Ibrahim. Hans egen søn er blevet standset i visitationszonen af politiet for at få undersøgt sin identitet. »Konflikten rammer alle. Forældrene tør ikke sende deres børn på gaden«, siger han. Farid Chahade og Abu Ibrahim er kendt blandt mange af områdets unge mænd fra deres engagementer i forskellige selvforsvarsklubber. »De fleste kender os. Eller de ved i det mindste, hvem vi er. De respekterer os, og vi respekterer dem«, siger Farid Chahade.Kompliceret fredsprocesDet er omstændeligt og kompliceret at manøvrere en fredsproces igennem en væbnet bandekonflikt. Miljøets strukturer er indviklede. Opbygningen er ikke strengt hierarkisk, som eksempelvis i rockergrupperinger, og den, som måske fremstår som leder, kan alligevel ikke tage en endelig beslutning eller tale for alle, før andre toneangivende figurer er taget i ed. Mange holdninger skal høres og respekteres. Men ledende bandemedlemmer er angiveligt kørt trætte af konflikten og derfor motiverede for fred, lyder det på Nørrebro. Det er tidligere over for Politiken beskrevet, at hvis man ser på antallet af faktiske udfald udført af begge grupperinger, så kan den øjeblikkelige stilling mellem LTF og Brothas opgøres til uafgjort. Ingen står i øjeblikket som tabere, og det har psykologisk betydning for processen. »Der er ingen vindere i det her. Begge grupper taber, hvis det hele fortsætter«, siger Farid Chahade. Den 50-årige Farid Chahade har boet 30 år på Nørrebro med sin kone og tre børn. Hans baggrund er palæstinensisk, han er født i en flygtningelejr, og han har selv en kriminel løbebane med lange fængselsophold i Danmark bag sig. »Det har jeg lagt bag mig nu«, siger han. Farid Chahades motivation er, siger han, at han gerne vil betale en vis gæld tilbage til landet. »Jeg elsker Danmark. Jeg har fået en ny chance i det her land. Min styrke er, at jeg forstår, hvordan de tænker i miljøerne. Det er vigtigt at vide, hvordan de er«, siger han.Mødtes i selvforsvarsklubberFarid Chahade er tidligere danmarksmester i kickboxing. Han har drevet en kickboksningsklub på Blågårds Plads på Indre Nørrebro, der traditionelt anses for at være LTF-område, og en klub i to år i Nordvest, som er nærmere Brothas-områderne. 50-årige Abu Ibrahim har boet 25 år i Mjølnerparken og har været formand for Mjølnerparkens kickboksningsklub i boligforeningens Fælleshuset. Han har et godt kendskab til de unge fra bebyggelsen, siger han. »Jeg håber, det lykkes for os, og jeg håber, at kommunen fremover vil hjælpe os med at åbne en klub for selvforsvar igen i kvarteret. Det er en hård sport og en god måde at få de unge til at fokusere på deres liv. Det kan også lære dem disciplin i forhold til skolen, og så bliver de trætte om aftenen og vil bare sove«, siger Abu Ibrahim. De to fædre ønsker ikke at gå i detaljer med deres kendskab til bandekonflikten, eller hvem der taler med hvem i miljøerne. Kontakten til grupperingerne foregår på forskellige niveauer, men foregår fortrinsvis gennem mere erfarne og ældre personer, som dels forstår, hvordan man rent faktisk forhandler, og som besidder den form for besindighed, som kan være sværere at finde blandt de unge medlemmer på gade. »I starten var det svært, og folk ville ikke tale med os. Der var for meget fjendtlighed. Så kom nogle andre med ind i det, og så begyndte det at tage fart«, siger Farid Chahade. Iagttagere af bandeudviklingen på Nørrebro peger på, at fædrenes initiativ indtil videre har virket positivt. I hvert fald, lyder det, er det positivt, at de forsøger at tage ansvar og står frem. Det er en udvikling i forhold til tidligere væbnede konflikter, hvor fredsmæglere har holdt sig under radaren af frygt for repressalier.LTF-leder er dark horseTirsdag skal byretten i København tage stilling til politiets anmodning om en fortsat varetægtsfængsling af den selverklærede leder af Loyal to Familia, Suaib Khan. Han blev anholdt 12. august for trusler mod en betjent og er siden tiltalt med krav om udvisning. Bandelederens holdning til mæglingsforsøget er ikke kendt. Han blev løsladt i det tidlige forår. Herefter brød bandekrigen løs i Aarhus med flere skyderier. Konflikten spredte sig efterfølgende til København. De mere rolige forhold på Nørrebro skal givetvis også tilskives de mange anholdelsesaktioner, som politiet har gennemført. Således blev ni angiveligt centrale bandefigurer anholdt 19. august i tilknytning til et våbenfund. Politiinspektør Torben Granat Svarrer fra Københavns Politi ønsker ikke at kommentere de mulige forsøg på mægling. Han kan ikke give noget bud på, hvorvidt der for tiden er flere eller færre bandemedlemmer i bydelen, men han konstaterer, at medlemmerne stadig er i området. »Det er politiet også. Vi foretager stadig visitationer, og vi anholder bandemedlemmer, som er en del af det her miljø, og som er en del af konflikten«, siger han. Københavns Politi fortsætter den massive tilstedeværelse med hundredvis af betjente, mobile stationer og overflyvninger.frank.hvilsom@pol.dk Min styrke er, at jeg forstår, hvordan de tænker i miljøerne Farid Chahade, konfliktmægler.Fakta: FAKTA BandekonfliktenPolitiet efterforsker i øjeblikket sager knyttet til 44 bandemedlemmer, som er varetægtsfængslede. 31 fængslinger er sket som følge af konflikten.13 bandemedlemmer er varetægtsfængslede i andre sager. 2 er fængslede som et led i konflikten, men de er ikke bandemedlemmer.I1.667 personer i alt er blevet visiteret inden for visitationszonen på Nørrebro.
BANDEKONFLIKT To fredsforhandlende fædre fra Nørrebro føler sig overbevist om, at bandegrupperingerne snart giver håndslag på, at freden vil være genoprettet igaderne.
Søndag aften lidt før klokken 19 ringede flere borgere til Københavns Politi, efter at der var blevet affyret skud i Esrumgade på Nørrebro. Politiet var hurtigt på stedet, og kort efter susede en mørk helikopter i høj hastighed hen over Nørrebros hustage langs Nørrebrogade og direkte mod Esrumgade, hvor den kredsede rundt.Borgere, som kastede et blik mod helikopteren, kunne se en betjent i sidedøren med det ene ben ude over kanten og et formentlig skudklart våben. Flere har spurgt, om det er politiet, der bemander helikopteren? Og om politiet må skyde fra den?Københavns Politi vil ikke kommentere på den operative indsats i Esrumgade og henviser alle spørgsmål om helikopterbemandingen til Rigspolitiet.Her oplyser kommunikationsafdelingen, at det er Københavns Politi, der har ansvaret for at håndtere bandekonflikten i København.»Politiet råder ikke over helikoptere, og helikopteren er derfor udlånt fra forsvaret. Bortset fra piloterne er helikopteren bemandet med personale fra politiet. I den aktuelle situation, hvor der er hyppige skyderier i gaderne, sætter politiet naturligvis massivt ind med de nødvendige styrker, men derudover har vi ikke yderligere kommentarer til, hvordan vi taktisk løser opgaven«, oplyser Rigspolitiet i en mail.Politiets brug af våben er reguleret i politiloven. »Og det spiller ingen rolle, om en betjent er til fods eller i luften. Det er det samme skydereglement, der gælder i en helikopter«, oplyser Rigspolitiet.Ikke hverdagskostSynet af helikopteren er ikke hverdagskost i Danmark, men der er sket en vis oprustning af dansk politi efter angrebet på Krudttønden i februar 2015.Efterfølgende var det et af politiets læringspunkter at prioritere en bedre skydeuddannelse, og der var et ønske om tungere våben.Ifølge politiloven må skydevåben kun bruges for at afværge et farligt angreb på en person, afværge overhængende fare for personers liv, afværge et farligt angreb på samfundsvigtige institutioner, sikre anholdelse af personer, der er mistænkt for et farligt angreb på andre eller en samfundsvigtig institution. Der må også skydes for at sikre pågribelsen af personer, som er mistænkt for forbrydelser mod statens sikkerhed.Politiet skal så vidt muligt først give advarselsråb og dernæst advarselsskud, så vedkommende ved, at politiet har til hensigt at skyde.Er der risiko for, at udenforstående kan blive ramt, må der kun skydes i yderste nødstilfælde. Sidst politiet skød og ramte en person, var fredag 2. juni, hvor en mand blev såret ved Tivoli i det centrale København, da han trak en pistol mod en politipatrulje, som var på stedet i en anden anledning.To mulige gerningsmænd efterlystEpisoden i Esrumgade, der ligger mellem Nørrebros Runddel og Nørrebro Station, tæt på Den Røde Plads, hvor der tidligere er afgivet skud, førte tirsdag til, at politiet offentliggjorde en række fotos af to yngre mænd, som sættes i forbindelse med skyderiet. De to er set i området kørende på henholdsvis en limegrøn mountainbike og en rød damecykel med cykelkurv.Ifølge politikommissær Carsten Lerbjerg fra Københavns Politi er de to tirsdag aften endnu ikke identificeret. »Det håber vi, at nogle kan hjælpe os med. Hvis man kender tilde to, må man meget gerne rette henvendelse til os på telefon 114«, siger han.Der blev affyret mindst otte skud fra en pistol, oplyser politikommissæren. Ingen personer blev ramt. Et af skuddene gik gennem ruden på en opgangsdør i Esrumgade.Andre skud ramte en bil, en sort VW Passat, som politiet har bragt ind til undersøgelse. En af kuglerne punkterede bilen.Politiet har ikke nogen klar forestilling om, hvorfor der blev skudt i netop Esrumgade på Nørrebro.»Vi arbejder ud fra, at det kan være banderelateret, men det ser indtil videre ikke ud, som om det specielt har noget med Esrumgade at gøre«, siger politikommissær Carsten Lerbjerg.Natten til i går gik det løs igen på Solitudevej på Indre Nørrebro. Her blev der afgivet minimum fire skud mod en dør, men ingen blev ramt.Politiet havde i går mange patruljer i området samt overvågningsfly og helikoptere, som borgerne i store dele af indre by kunne høre natten igennem. Ifølge Københavns Politi var der søndag aften optalt 28 skyderier i den verserende konflikt.frank.hvilsom@pol.dk Fejl og fakta 24.08.2017:Fra småtingsafdelingen: Gadenavne i hovedstadsområdet bliver ved med at drille os: »Esrumgade« på Nørrebro, der optrådte på side 8 i 1. sektion i går, staves Esromgade. 
BANDEKONFLIKT Politiet er i luften med åbne døre og skudklare våben, når banderne brager løs på Nørrebro.
Bandeaktiviteten i Folkets Hus på Nørrebro er eskaleret, og det holdt Københavns Kommune og Københavns Politi tirsdag et møde om.Det er bandegrupperingen Loyal to Familia, der ofte er til stede i det selvstyrende kulturhus, men det er ikke formålet med de kommunale rammer, fastslår kultur-og fritidsborgmester Carl Christian Ebbesen (DF).»Når vi stiller et kulturhus til rådighed for borgerne, så er det almindelige borgere, der skal bruge huset. Det er ikke meningen, at det skal bruges af bandemedlemmer som en slags klubhus. Det vil jeg simpelthen ikke finde mig i,« siger Carl Christian Ebbesen.Han kalder miljøet i og omkring Folkets Hus for »betændt« : »Jeg kan konstatere, at politiets melding til kommunen er, at det går i den gale retning.Bandemedlemmerne spiller med musklerne og fylder rigtigt meget i huset, og derfor tør københavnerne ikke at komme der,« siger Carl Christian Ebbesen.SSP i Københavns Kommune bekræfter i et skriftligt svar til politiker Mette Katrine Buch (K), at man er bekendt med, at Loyal to Familia har afholdt en såkaldt »releasefest« i Folkets Hus 24. og 25. marts i forlængelse af løsladelsen af Shauib Khanmed, som har tilknytning til Loyal to Familia.Af samme svar fremgår det, at SSP ved, at personer med tilknytning til Loyal to Familia for nylig har holdt påskefrokost i Folkets Hus, ligesom det bliver oplyst, at der »af og til samles personer over 18 år med tilknytning til bandemiljøet i og omkring Folkets Hus«. Det er ikke første gang, at det er fremme i medierne, at Loyal to Familia benytter Folkets Hus. I 2014 skrev den forhenværende gruppeformand for Liberal Alliance i Borgerrepræsentationen, Lilian Parker Kaule, en kommentar i Berlingske, hvor hun påpegede bandens problematiske tilstedeværelse i Folkets Hus.Kontrollen skal genvindesDengang hyrede man medarbejdere til at løse problemet, men det har ikke haft den ønskede effekt, mener Carl Christian Ebbesen.»Jeg mener helt klart ikke, at vi kan bruge skatteborgernes penge på at stille et lokale til rådighed for en bande, og det er det, der sker lige nu,« siger Carl Christian Ebbsen: »Når en flok bandemedlemmer træder ind i et lokale, forlader alle andre det, eller også tør de slet ikke benytte sig af stedet. Loyal to Familia har sat sig på andensalen, og set med mine øjne er det bare ikke det, København skal have.« Derfor er borgmesteren parat til at lukke Folkets Hus i en periode: »Vi kan ikke have, at der står et hus, som bliver brugt til klubhus af bandemiljøet. Derfor kan det blive nødvendigt at lukke det midlertidigt ned, til vi har genvundet kontrollen,« siger borgmesteren, som dog i første omgang afventer politiets vurdering af situationen.Borgmester for Beskæftigelses-og Integrationsforvaltningen Anna Mee Allerslev (R) er ligeledes bekymret for udviklingen i og omkring Folkets Hus.»Vi har i mange år spurgt til sagen og været skeptiske, og nu kan vi se sort på hvidt, at det simpelthen ikke holder, og derfor må vi lukke stedet midlertidigt og finde ud af, hvad den bedste løsning er. Vi kan ikke have ulovligheder og bande-releasefester på kommunal ejendom,« siger Anna Mee Allerslev.Bestyrelsesformand i fonden bag Folkets Hus Knud Foldschack, som har tilsynspligt med huset, er enig med de to borgmestre og oplyser til TV 2 Lorry, at Folkets Hus på baggrund af de nye oplysninger om øget bandeaktivitet lukkes, til der er styr på situationen.Berlingske har forsøgt at få en kommentar fra Københavns Politi. De er vendt tilbage med et skriftligt svar: »Københavns Politi indgår i et samarbejde med Københavns Kommune om bandesituationen på Indre Nørrebro, og afvikler løbende møder derom. Som et led deri afvikles der torsdag aften et møde, hvor Københavns Politi vil orientere kommunens repræsentanter om den aktuelle situation, hvorefter vi vil være klar til at dele dette med pressen.« I en mail til Berlingske skriver folketingsmedlem Lars Aslan Rasmussen (S), at han nu vil rejse sagen for justitsminister Søren Pape Poulsen (K).perd@berlingske.dk 
Bandegrupperingen Loyal to Familia har holdt påskefrokost og løsladelsesfest i Folkets Hus på Nørrebro. Det er ikke meningen, fastslår borgmestre og bestyrelsesformand, og derfor lukkes huset nu midlertidigt ned.
FOR NOGLE UGER SIDEN skrev Pernille Vermund i Berlingske, at Nørrebro er tabt. Det fik hun adskillige verbale prygl for.Sågar Folketingets formand, Pia Kjærsgaard (DF), lagde kraftigt afstand til formanden for Nye Borgerlige.Martin Krasnik er ikke politiker. Han er chefredaktør på Weekendavisen, og han har begivet sig til Nørrebro for at undersøge forholdene med egne øjne for sin avis.Nørrebro var den bydel, hans oldeforældre flyttede til for 100 år siden. Mendel og Rosa Krasnik sørgede for at lære sig dansk i en fart, ligesom de drog omsorg for, at deres børn fik navne, der var gængse i deres nye fædreland. Og i dag er deres oldebarn Martin chefredaktør for en dansk avis.Vil de muslimske indvandrere gennemgå samme succesrige udvikling? Da Krasnik gør ophold foran familiens gamle grund, møder han en palæstinenser, som taler arabisk med sin familie, fordi det er " Koranens sprog". Da Krasnik spørger, hvorfor de ikke lægger fortiden bag sig og bliver danske, lyder svaret: " Vi er her. Men vi er muslimer og arabere. Vi bliver ikke danske." Krasnik konsulterer også en gammel jødisk ven, der bor i kvarteret. Han siger: " Da jeg læste Pernille Vermund, tænkte jeg, at hun har ret. Og jeg er virkelig ikke borgerlig. Det første tegn er jo, at jeg ikke vil have mit jødiske navn i avisen (). Der er en mere og mere aggressiv og hensynsløs stemning, fordi den sociale og religiøse kontrol er under overfladen." Jamen, hvis Krasniks hjemmelsmand har ret, så er danske beboere på Nørrebro i realiteten underlagt muslimers diktat.Eller som Krasniks kilde selv udtrykker det: " Nu går man rundt og er bange for at blive intimideret af folk, der ikke vil være danskere." Er danskerne blevet vege, vage og vigende i forhold til islam?.Danmissions dialog-kaffeIfølge Kristeligt Dagblad mener en række borgerlige politikere, at det også kan være et problem i Danmission. Baggrunden er den, at generalsekretæren for foretagendet - Jørgen Skov Sørensen - i et interview med Kristeligt Dagblad har givet udtryk for, at regeringens økonomiske støtte til forfulgte kristne kan forværre islamdebatten.Naser Khader (K) undrer sig i Kristeligt Dagblad højligen over, at generalsekretæren ikke er begejstret over støtten til de forfulgte kristne, og finder Sørensens tilkendegivelser provokerende.I spalten " Groftsagt" i Berlingske satiriserer professor i statskundskab Peter Nedergaard over generalsekretærens udmeldinger: " Mission er normalt en konkretisering af Jesu ord om at ' gøre alle folkeslagene til mine disciple'. Danmission vil hellere drikke dialog-mokka end forsvare Mellemøstens hårdt forfulgte kristne.Groftsagt foreslår, at man snarest skifter navn." Danmission er også tidligere blevet kritiseret for sit samarbejde med konvertitten Saliha Marie Fetteh, der ifølge Kristeligt Dagblad for nylig gjorde sig bemærket ved at bryde med Danmarks første kvindemoské, idet hun ikke kunne acceptere ægteskaber mellem muslimer og kristne. Hvad laver hun så i Danmission, kunne man undrende spørge.Den hellige velfærdMen der er så meget at undre sig over nu om stunder, at man næsten ikke undrer sig.For ikke længe siden fremlagde regeringen således forslag til en ny finanslov.Der var skattelettelser i forslaget, men som Politiken skrev som overskrift: " Hvad med velfærd i stedet?".Og avisen interviewede henholdsvis en HK'er og en direktør, der var rørende enige om, at de slet ikke var interesseret i at få flere penge mellem hænderne. De ville derimod gerne have " mere velfærd".Ikke uden grund konstaterede Berlingskes lederskribent, at velfærdsstaten i dag er blevet et mere helligt område end kirken. Hvori det viser sig? Det viser sig i, at såfremt man ønsker lavere skat, så " har man ikke blot fornærmet det allerhelligste. Man er simpelthen et ondt menneske". Og hvem har lyst til at være det? Nej, vel? Så hellere dukke nakken og klappe i. J Ugens debat skrives på skift af tidligere højskoleforstander Jørgen Carlsen og sognepræst og anmelder på Kristeligt Dagblad Kristian Østergaard. En af de to samler hver uge op på ugens vigtigste værdidebatter.

Bandekonflikten er ikke forbi, blot fordi en aftale om våbenhvile er forhandlet på plads. Sådan lyder det fra sociolog og forfatter Aydin Soei.»Vi har at gøre med hårdkogte kriminelle, der kun har ét for øje: at opretholde deres eget eksistensgrundlag og sørge for, at deres kriminelle forretning ikke bliver ødelagt. Det er derfor, at de i første omgang går med til våbenhvile«. I går fortalte kilder tæt på bandemiljøet på Nørrebro, at der er indgået våbenhvile mellem Loyal to Familia, der holder til på Indre Nørrebro, og den kriminelle gruppering ved Mjølnerparken fra Ydre Nørrebro.I første omgang er aftalen blandt de rivaliserende bander, at de lægger deres våben de næste fire uger.Aydin Soei har fulgt bandekonflikten siden 2008 og beskæftiger sig med marginaliserede unges fascination af blandt andet kriminelle bander. Han mener, at den månedlange våbenhvile kan give banderne rum til at rekruttere og fortsætte deres kriminelle forretning. Måske kan det endda »give dem overskud til at stå klar, når konflikten endnu en gang blusser op«, påpeger han. De seneste måneder har de to grupperinger bekriget hinanden i en konflikt, der siden i sommer har resulteret i mindst 40 skyderier på Nørrebro og de tilstødende bydele. Fire er dræbt. Senest torsdag i sidste uge, hvor to unge mænd blev ramt af skud i boligkvarteret Mjølnerparken på Nørrebro. Den ene af de to blev i al hast kørt til Rigshospitalet, men hans liv stod ikke til at redde. Den 22-årige, der mistede livet, var ikke medlem af en bande, men skyderiet var ifølge Københavns Politi banderelateret.Bandekonfliktens mange ofre er ifølge en kilde tæt på miljøet årsagen til, at fredsforhandlende forældre til unge mænd på Nørrebro natten til søndag besluttede, at det var på tide at få sat en stopper for skyderiet.»Forældrene i Mjølnerparken og ved Blågårds Plads vil ikke finde sig i det længere.De er utrygge, og de frygter for deres børn. Både dem, der har børn, som er en del af banderne, men også dem, der ikke har. De ved, at deres børn er udsatte«, siger kilden, der ønsker at være anonym, og som var til stede ved de møder, der blev afholdt med ledende bandemedlemmer fra de to grupperinger.Flere hundrede forældre fra lokalområdet var søndag mødt op til demonstration på Blågårds Plads i København, hvor de udtrykte ønske om fred i bandekon-flikten. Kilden fortæller til Politiken, at forældrenes pres har givet de ledende bandemedlemmer en større vilje til af få afsluttet den massive brug af våben.»Man kan mærke, at de mener det. De havde aldrig regnet med, at så mange tilfældige mennesker ville blive skudt. De lever som rotter, når de går og kigger sig over skulderen hele tiden. De kan se, at der er startet et oprør mod dem. Både fra lokalsamfundet, fra myndighederne og deres forældre. De er ikke glade for, at de er kommet i den her situation, hvor de frygter for deres liv«, siger kilden, der understreger, at der arbejdes på en varig fredsaftale.Der skal så lidt til»Men der skal bare en idiot med en pistol til at ødelægge våbenhvilen«, siger Farid Chahade. Han er selv far på Nørrebro og underviser i selvforsvar flere steder på Nørrebro og i Københavns Nordvestkvarter.Derfra kender han flere af de unge fra banderne, og han har også tidligere forsøgt at mægle blandt medlemmer fra de stridende grupperinger på Nørrebro.Farid Chahade mener, at det er umuligt at sige, hvad der vil ske den kommende måned. »Det er en mulighed, at bandekrigen er stoppet for en måned, men det er også en mulighed, at våbenhvilen bliver brudt. Der skal så lidt til, før det går galt«.Han har ikke selv været med til at aftale den månedlange våbenhvile, men håber, at det vil bane vej for en fredsforhandling.»Det vil være godt for Nørrebros beboere, der er hårdt ramt af krigen. Mine egne børn er bange for at komme i skole. Det går ad helvede til, og der er panik blandt både unge og gamle. Folk holder sig inden døre om aftenen«, siger Farid Chahade.Forældregrupper lægger i øjeblikket pres på bandegrupperinger af hensyn til beboere på Nørrebro, der bor i nær afstand af de steder, hvor skyderierne har fundet sted. Efter den 22-årige mand torsdag blev skudt, har boligselskabet Lejerbo og en beboerforening i Mjølnerparken krævet mere politi i området.Tre mænd med tilknytning til bandemiljøet blev også ramt af skud i Mjølnerparken 31. oktober. En af dem mistede livet. Våbenhvilen er ikke meldt ud af bandemedlemmerne selv. Så længe det ikke er sket, forholder Aydin Soei sig skeptisk.Og han stiller spørgsmålstegn ved, om det overhovedet er muligt at udstikke ordrer om våbenhvile blandt de fraktioner i Mjølnerparken, Nordvest og Husum, der har bekæmpet Loyal to Familia.»Brothas blev jo formelt set nedlagt for nogle år siden. Nogle af dem, der bekriger Loyal to Familia, er bare kriminelle, som er indgået i konflikten, fordi deres venner er blevet skudt, og de føler, at deres boligområder er under angreb. Der er tale om en bydelsnationalisme, hvor man føler, at man for enhver pris skal beskytte bydelen og hævne sig. Derfor er der formentlig ikke samme hierarkiske og professionelle struktur, som vi kender fra andre bander, hvor en bandetop kan udstikke ordrer, som overholdes. Det er mere mudret«, siger Aydin Soei og tilføjer, at han næppe tror, der er tale om en »varig fredsaftale, som man så ved den store nordiske rockerkrig i 1990' erne«. Københavns Politi har de seneste to måneder iværksat en række initiativer for at stække de kriminelle bander på Nørrebro.Der er indsat mobile politistationer, betjente patruljerer i gaderne, og siden august har politiet fået flystøtte fra forsvaret.Imens har justitsminister Søren Pape Poulsen fået grønt lys af Rigsadvokaten til at forsøge at opløse Loyal to Familia ved lov. Sociolog Aydin Soei håber, at våbenhvilen ikke fjerner fokus fra banderne og den »altafgørende forebyggelse«. »Våbenhvilen skal helst ikke blive en sovepude. Banderne skal ikke have held med at rekruttere nye unge, de kan bruge som kanonføde, mens vi går og tror, at der er fred, fordi der ikke længere bliver skudt om ørerne på os. Lillebrorgenerationen skal beskyttes mod den falske fortælling og romantisering af det at være bandemedlem, som banderne så aktivt forsøger at udbrede«, siger Aydin Soei.»Hvis man ikke sætter hårdt med forebyggende initiativer for lillebrorgenerationen, der har været øjenvidner til skyderier i deres boligområder, har vi tabt. Så fortsætter konflikten bare med nye ledende bandemedlemmer«.signe.vilsboll@pol.dk 
BANDEKONFLIKT På Nørrebro er der indgået aftale om våbenhvile blandt rivaliserende bander. Kilde i miljøet fortæller, at der arbejdes på en varig aftale, men sociolog er skeptisk.
Marcel Lychau Hansen, Amagermanden51 år, dømt i 2011 for adskillige forbrydelser blandt andet mordMarcel Lychau Hansen, der blev kendt som Amagermanden, fik i december 2011 livstid for et rovmord, et sexdrab samt seks grove voldtægter - heraf en firedobbelt. Forbrydelserne var begået i perioden fra februar 1987 frem til september 2010.Under retssagen - hvor Amagermanden nægtede sig skyldig - kom det frem, hvordan han havde udtænkt en plan for at fjerne mistanken fra sin person.Her var det planen, at et familiemedlem skulle overfalde en tilfældig person på gaden og i den forbindelse plante dna på offeret i form af af sæd, Amagermanden havde sendt til familiemedlemmet i et kondom.AMAGERMANDENS ' KARRIERE' indledtes med to drab. Det første skete i 1987, hvor den 73-årige enke Edith Louise Andrup blev dræbt i sin lejlighed i Valby. Her bedøvede Amagermanden den 73-årige med æter, hvorefter han dræbte hende ved at strangulere hende med sine bare hænder. Efter mordet stjal han hendes smykker og penge og efterlod et tændt stearinlys samt åbnede for fire gashaner i køkkenet i et forsøg på at sprænge lejligheden.I 1990 dræbte han skolelæreren Lene Rasmussen, der i august var cyklet til Kalvebod Fælled på Amager for at kigge på fugle.Fire dage senere blev liget af skolelæreren fundet voldtaget og kvalt. Efter den brutale gerning stjal Amagermanden offerets sølvring og ur, hvilket han formentlig gjorde som et trofæ.DET VAR SKØDESLØSHED, der fældede en af de værste serieforbydere i nyere dansk retshistorie. Efter sin sidste voldtægt, begået i en haveforening på Vestamager, tabte Amagermanden det brugte kondom på vejen væk. Den dna, politiet fandt i kondomet, matchede dna efterladt af gerningsmanden til en grov voldtægt begået på Amagerkollegiet i 2005 samt dna fra gerningsmanden til det dengang uopklarede mord på Lene Rasmussen på Kalvebod Fælled.Senere kædede diverse fund ved ransagninger hos Amagermanden og hans familie ham sammen med den firedobbelte voldtægt på Ingolfs Allé i 1995 samt rovmordet på Edith Louise Andrup i 1987.Vera Vildmyren skreg for sit liv i mindst ti minutter42 år, norsk stewardesse, myrdet på Hotel Scandinavia i København i 2010 Den norske stewardesse Vera Vildmyren blev tæsket ihjel på et hotelværelse på Radisson Blu-hotellet på Amager i Københavnm i marts 2010 af en rumænsk tyveknægt. Han fik 14 års fængsel og udvisning.Den dengang 59-årige rumæner forklarede under sagen, hvordan han var i København for at stjæle og begå indbrud. Egentlig var det lejligheder på Islands Brygge, der var målet for den dags tyvetogt, men da der der var lys i lejlighederne, tog han i stedet ind på hotellet, hvor han satte sig i baren og fik nogle drinks.Derefter luskede han rundt på hotellets gange, hvor han tog i dørene, og da han nåede til værelse 2025, hvor stewardessen var indlogeret, så han, at stod døren på klem.Under retssagen viste billeder fra adskillige overvågningskameraer rumænerens tur rundt på hotellet.INDE PÅ VÆRELSET blev han overrasket af kvinden, der netop kom ud fra badeværelset.Han overfaldt kvinden, der blev slået med et brækjern og snittet med en hobbykniv. En brutal dødskamp, hvor den skrækslagne kvinde søgte at afværge angriberen og skreg for sit liv.Det tog ham lang tid at dræbe kvinden. Vidner hørte hende skrige for sit liv i mindst ti minutter.Selv om hotelpersonalet forsøgte at finde ud af, hvor skrigene stammede fra, fandt de ikke ud af, hvad der var foregået.DET VISTE SIG, at den rumænske mand tidligere var dømt for drab i sit hjemland. Han.MANER TIL EFTERTÆNKSOMHED: Unge kvinder, tænk jer omSager om voldtægt og sexovergreb har altid været i Anne Birgitte Stürups fokus. I 90' erne var hun i nævningeting med nogle grove voldtægtssager for at få retten til at sætte straffen meget op i disse sager, hvilket herefter blev stadfæstet af Højesteret.Samtidig har hun kontante holdninger i forhold til voldtægtsdebatten, der med jævne mellemrum koger op.- Overfaldsvoldtægter, hvor en gerningsmand overfalder en tilfældig kvinde, kan man ikke gardere sig imod. Men langt de fleste voldtægter sker, hvor parterne kender hinanden i forvejen, forklarer hun.- Og her mener jeg - desværre - at de unge kvinder bør tænke sig om, når de er i festligt lag. Lad være med at gå alene med en fyr hjem for at se hans hundehvalp eller ud for at kigge på stjerner. Sørg altid for at være sammen med en veninde eller på anden måde tage sine forholdsregler.HUN MENER, at kvinder skal gå klædt præcis, som de har lyst til, ligesom en voldtægt aldrig er kvindens skyld! Adfærd og påklædning er aldrig en opfordring, og det skal drenge og mænd forstå.- Det her handler ikke om at at være ufri. Det handler om, at man - desværre - må tage højde for, at unge mænd kan være lystne og ikke altid forstår signalerne. Det gælder mange unge mænd og især mange med indvandrerbaggrund.- Jeg erkender, det er trist, at man skal undervise i dobbeltmoral. Men voldtægt har gruopvækkende konsekvenser for pigen, hvad enten gerningsmanden bliver dømt eller ej. Sexovergreb er svært traumatiserende, mener Stürup.UNDERVEJS I KARRIEREN har hun flere gange holdt oplæg for politibetjente om sexovergreb, og hun vurderer, at de unge betjente ikke altid helt forstår, hvor alvorlige, mentale konsekvenser en kvinde får af et sexovergreb.- Så fortæller jeg dem, at de skal forestille sig, at de bliver fastholdt af to hærdebrede mænd og voldtaget analt. Først der kan jeg se på deres ansigter, at de forstår, hvor slemt det er, siger Anne Birgitte Stürup.slog en cellekamerat - en kritiker af Ceausescu-diktaturet - ihjel i 1985 og fik 20 års fængsel for forbrydelsen. Drabet menes at være bestilt af den rumænske sikkerhedstjeneste Securitate. Han afsonede otte år af den dom, inden rumænerne satte ham på fri fod.Her hjemme vakte det en del opsigt, da den rumænske morder i Ekstra Bladet bad om at afsone hele dommen i et dansk fængsel frem for at blive udvist til Rumænien. Hans bøn skyldtes, at forholdene i danske fængsler er langt bedre end den hverdag, der venter manden hjemme i Rumænien.Antonio Curra dræbt af to fætre på Nørrebro19 år, italiensk rygsækturist, myrdet på gaden i København i 2003 Den 19-årige italienske rygsækturist Antonio Curra blev dræbt på hjørnet af Blågårdsgade og Åboulevarden på Nørrebro i København i august 2003. Gerningsmændende - to fætre - blev efterfølgende dømt for drab og udvisning.Antonio Curra var ankommet til København nogle få timer inden, han blev dræbt.Her var han taget til Nørrebro for at købe noget hash, og i den forbindelse var han rendt på de to fætre, der havde tyrkisk indvandrerbaggrund.MORDET GJORDE mange københavnere ophidsede, den slags meningsløs vold - og så midt i vores hovedstad! Da der blev arrangeret en mindehøjtidelighed på gerningsstedet, mødte 4000 mennesker op - heriblandt Antonio Curras søster og forældre.Sagen vakte stor opsigt i danske medier, da de to fætre, som dengang var hhv. 19 og 17 år gamle, gentagne gange gav udtryk for deres had til Danmark. ' Fucking luderland', blev sætningen, der gik igen i alle medier.I forbindelse med dommen blev fætrene udvist fra Danmark, og efter afsoning blev de sendt til Tyrkiet.I 2009 VAR der kommet ondt blod mellem fætrene, og i oktober kulminerede uvenskabet med, at ældstefætteren dræbte sin to år yngre fætter.Dramaet udspillede sig i den yngste fætters hjem i byen Konya i Tyrkiet. Han blev han ifølge politiet skudt i hovedet i sin entré.Ældstefætteren blev efterfølgende fundet med blod på tøjet, og efter 16 timers forhør indrømmede han at have slået sin fætter ihjel.Anne Birgitte Stürup har været anklager på en række meget voldsomme og opsigtsvækkende straffesager op gennem 00' erne:.

Diktatoren« på Nørrebros Teater kunne have været en rigtig, rigtig god forestilling, hvis blot Nikolaj Cederholm havde strammet manus og iscene sættelse, hvor der simpelthen er for meget tomgang. For meget fortælling, for mange overflødige karakterer og for mange sceneskift.Det sagt, er der stadig meget at komme efter i den ambitiøse opsætning af Chaplins filmsatire over Hitler, hvor han spillede på sin egen lighed med den tyske Führer i dobbeltrollen som diktator Hynkel og den forsagte jødiske barber, Charlie. På Nørrebro varetages rollen af den fabelagtige Olaf Johannessen, der ned til mindste blink og kokette vip med foden imiterer Chaplins lille vagabond i rollen som Charlie og formår at forlene sin Hitler-parodi med netop den sødme, der var så karakteristisk for Chaplins grundlæggende humanisme.Fremstillingen er tæt på filmens, men med den særligt johannessenske nuancerede dybde, der kan få pænt mange forskellige betydninger ud af replikken »Heil, heil«. Omkring ham knokles der igennem af et velspillende cast, hvor særligt Nicolai Dahl Hamilton stråler som forsigtigperen Garbage (Göring), hvis ideer om anvendt psykologi ingen gang på Jord har over for Il Duce Mussolini, som Søren Pilmark forlener med så megen flamboyant status, at de to nazister gang på gang tværes ud. Pilmark har ikke stået på scenen i syv år, hans Il Duce svøbt i læder fra Ørkenens Sønners garderobe fylder scenen med energi og timing. De tre herrers samspil er blandt pletskuddene i den lidt ujævne iscenesættelse.I den poetiske ende af Chaplin-spektret finder vi Olivier Antunes (og ensemblets) musikalske ledsagelse, der opfindsomt leger med stumfilmsunderlægning af piano og lydeffekter. Komisk, når lyde illuderer den store, taomanske (tyske) hær, romantisk, når Charlie og hans udkårne Hannah spadserer med småbitte Chaplin-trin foran Kim Witzels fint tegnede baggrunde, og bare bragende musikalsk, når stemninger skitseres gennem sange frem for dialog.Der er virkelig mange sceneudgaver af TV-serier og film i omløb i denne sæson.Ikke alle giver indlysende mening. Det gør »Diktatoren«, der i Cederholms lidt bombastiske, men ikke unuancerede dramatisering taler direkte ind i vores tid, hvor diktatorerne nok ser anderledes ud, men hvor filmens oprindelige budskab om menneskehedens grådighed og angst for det anderledes står mindst lige så centralt og i sceneversionen skærpes med et angreb på humanismens ekskluderende bagside; grådighedens udslettelse af kloden.Det er patos for fuld udblæsning, men gudskelov er ordene lagt i munden på Johannessen, der bærer den afsluttende bandbulle og appel til menneskeheden hjem med lavmælt autoritet.Der er således en del at tænke over og ganske meget at grine ad og grues over i dette mix af patos, slapstick, poesi og politisk satire, men særligt 1. akt er alt for lang og forestillingen ville generelt vinde ved at skære lidt i alle de mange gode ideer og transportreplikker.kultur@berlingske.dk 

Der tales om bandeskyderier i både bokse-og bankoklubben og på legepladsen.Efter en uge, da to blev ramt og en blev dræbt, vil beboerne på Nørrebro have deres gader tilbage. INDLAND, side 2 INDBLIK, side 4-9

En 39-årig mand betegnes tirsdag eftermiddag af Københavns Politi fortsat som værende i kritisk tilstand.Manden, der er af afrikansk oprindelse og ifølge politiet ikke har bandetilknytning, blev søndag aften ramt af skud på Heimdalsgade på ydre Nørrebro i København.Ikke første gangSkyderiet skete kort efter klokken 23, da to personer på en knallert stoppede foran en gruppe mænd, hvor den 39-årige mand var iblandt.Herefter hoppede den ene person af knallerten og affyrede mindst syv skud mod manden. Knallerten blev efterfølgende fundet udbrændt i nærheden.Det er ikke første gang, at det er to maskerede pistolmænd på knallert, der står bag et bandeskyderi i den verserende bandekonflikt.Han er langtfra det første, tilfældige offer.Lørdag aften blev to yngre mænd - begge uden banderelationer - ramt af skud på Nørrebro, og Københavns Politi oplyste efterfølgende, at to personer på knallert var set køre fra stedet.For knap 14 dage siden blev en 24-årige mand ramt af skud i ryggen, da han forsøgte at stikke af fra to mænd på knallert. Også her var der tale om et tilfældigt offer, der ifølge politiet var på det forkerte sted det forkerte tidspunkt.23 skyderierTo dage tidligere blev en mand ramt i balden, da to maskerede mænd fra en knallert åbnede ild mod en frisørsalon på Nørrebrogade.Samlet set har der været mindst 23 skyderier på godt to måneder.Tirsdag morgen slog Københavns Politi til på ni adresser i en aktion mod ledende bandemedlemmer.Det skete blandt andet i området omkring Blågårds Plads på Nørrebro, hvor politiet med sprængstofhunde søgte efter våben. Under aktionen blev der fundet stikog slagvåben, et mindre pengebeløb, kokain, hash og desuden en række effekter, som vil indgå i den videre efterforskning.- De ledende bandemedlemmer ved godt, at vi ånder dem i nakken, og at vi har visiteret flere end 500 gange i deres nærområde, så vi fandt ikke skydevåben i dag.Men for den fortsatte efterforskning var det en givtig formiddag, oplyser politiinspektør Torben Svarrer, Københavns Politi.db@eb.dk .Under aktionen blev der fundet stik-og slagvåben, et mindre pengebeløb, kokain og hash.
Københavns Politi slog til mod ledende bandemedlemmer på Nørrebro.
Tilfældige blev ramt af skud, politiet udsendte kollektive advarsler til unge mænd, og visitationszonen på Nørrebro blev forlænget gang på gang. 
Boligmarkedet blev påvirket i efteråret, da hyppige skyderier plagede Nørrebro. 
På Nørrebro herskede der under besættelsen som nu en traditionsrig og dybtfølt skepsis over for samfundets autoriteter, og når kongen eller regeringen opfordrede til ro og orden, var det ikke sikkert, opfordringerne blev fulgt i den oprørske bydel. Det skulle man nok selv bestemme. Modstandsbevægelsen stod i det hele taget stærkt på Nørrebro, og den gennemførte igennem besættelsen en række store sabotageaktioner. Bydelen var desuden scene for nogle af de voldsomste uroligheder i hovedstaden under Den Københavnske Folkestrejke i 1944.Nørrebro er Københavns klassiske arbejderkvarter og var i 1940' erne domineret af lejekaserner og spekulationsbyggeri fra 1800-tallets slutning.I dag har 1980' ernes saneringer sat deres umiskendelige præg på bydelen. I 1940 boede her 115.000 mennesker i modsætning til vore dages 75.000, så trængslen var dengang en del større. I bydelen fandtes stadig megen småindustri, og store dele af kvarterets arbejdende befolkning kunne på hverdagsmorgener ses på cykel eller med sporvogn på vej til arbejdspladser her eller i byens andre kvarterer. Danmark var blevet et rigtigt industrisamfund. Det var derfor heller ikke tilfældigt, at de to arbejderpartier, Socialdemokratiet og konkurrenterne i Danmarks Kommunistiske Parti, begge havde opslået deres hovedkvarter på Nørrebro, hhv. på Rosenørns Allé og i Griffenfeldsgade.Og at solidariteten var ægte, viste den fællesskabsfølelse, der opstod i kvarteret under Folkestrejken i sommeren 1944, og det blev en vigtig del af fortællingen om besættelsen i bydelen. Da tyskerne på oprørets højdepunkt lørdag den 30.juni 1944 lukkede for gas, vand og el, måtte man i nogle dage klare sig, som man bedst kunne, og snart var der organiseret fælles madlavning over bål i sidegader og baggårde.Rundt omkring i kvarteret er der den dag i dag synlige spor efter besættelsestidens dramatiske begivenheder på Nørrebro.Gadekampe på NørrebrogadeDer er en god forklaring på det gabende hul i karréen på hjørnet af Nørrebrogade og Ravnsborggade.Stormagasinet Buldog, som lå her, blev brændt ned under folkestrejken i juni-juli 1944, og den næsten tomme plads i husrækken symboliserer den voldsomhed, der prægede københavnernes oprør mod besættelsesmagten, hvor flere end 100 mennesker blev dræbt og over 600 såret.Det var dramatiske og tragiske dage på Nørrebro.Provokeret af meddelelsen om henrettelsen af otte medlemmer af Hvidstengruppen begyndte folk på Nørrebro om morgenen lørdag den 30. juni at fylde gaderne, brække brosten op, bygge barrikader og tænde bål i gaden. Flag med hammer og segl blev hejst ved siden af Dannebrog.Det danske politi gjorde, hvad det kunne, for at sprede menneskemængden, men de var underbemandede, ville ikke skyde mod mængden og forsøgte at undgå at kæmpe side om side med Værnemagten.Allerede om formiddagen måtte de trække sig tilbage til stationen på Fælledvej.Varehuset Buldog lå centralt placeret på Indre Nørrebro, og uheldigvis for Buldog skulle det også blive nabo til den store barrikade på Nørrebrogade.Tegneren Ib Spang Olsen fortæller i sine erindringer, hvordan ejeren, hr. Bryde Nielsen, hvis rigdom havde gjort ham til godsejer, havde erobret alle nørrebrokunderne ved at underbyde sin nærmeste konkurrent, Daells Varehus. I 1944 var Bryde Nielsen kendt som nazisympatisør eller ligefrem nazist, hvad der sikkert skyldtes, at hans virksomhed angiveligt syede tøj til Værnemagten.Da situationen eskalerede lørdag den 30. juni om eftermiddagen, blev flere butikker i Blågårdsgade-området plyndret og sat i brand, og sammenstødene med svært bevæbnede værnemagtssoldater og det forhadte dansk-tyske Schalburgkorps, som holdt til i Frimurerlogen nede på Blegdamsvej, tog mere og mere til. Ud på eftermiddagen var der tusindvis af ophidsede mennesker på gaden. Så lød råbet: »Til Buldog!«. I løbet af kort tid var varehuset plyndret og sat i brand. Varer i store mængder - inklusive et par mannequindukker - blev slæbt op til den store barrikade, som blokerede Nørrebrogade lige før Elmegade. Buldog brændte resten af dagen og natten med, og brandfolk fik ikke lov at slukke ilden.Snart stod kun de sodsværtede mure tilbage, men da var barrikaden allerede nedkæmpet.Kampen blev afgjort, da Værnemagten opstillede en kanon ved Dronning Louises Bro og sendte sine dødbringende salver op ad Nørrebrogade.En kanon på Nørrebros Runddel skød ned ad Nørrebrogade mod Griffenfeldsgade, hvor en enkelt granat dræbte flere mennesker. Oprøret på Nørrebro blev i løbet af de næste par dage nedkæmpet med maskinpistoler og kanoner, der kontrollerede bl. a. Blågårdsgade og Sankt Hans Torv.I hullet, hvor Buldog lå, ses endnu i dag - skønt hærværksramt - et af Nørrebros markanteste gavlmalerier: Seppo Mattinens Cykelpige fra 1993.Drab i BlågårdsgadeDet indædte had, der eksisterede mellem det dansk-tyske Hipokorps og modstandsbevægelsen, førte til en voldsspiral, der i København fik karakter af borgerkrig. Et eksempel på det fandt sted den 27. februar 1945, hvor kvarteret omkring Blågårds Plads blev hærget af skyderi og drab.Det begyndte, da en patrulje fra Hipo på hjørnet af Todesgade og Blågårdsgade blev mødt med en byge af skud.På det tidspunkt opfattede de fleste modstandsfolk Hipo som frit bytte, og de, som åbnede ild, var Knud Raaschou-Nielsen og George Rasmussen fra den kommunistiske modstandsgruppe BOPA. De havde været på en aktion, der var blevet aflyst, og var derfor på vej hjem. Her så de Hipoerne, hvorefter George Rasmussen sagde: »Skal vi ikke tage og knalde de svin?«. Herefter beslutter de sig til at åbne ild og går ind i en port og samler deres maskinpistoler: »Så springer vi ud og pløkker løs; der har vel højst været 50 meter derhen. Den ene af dem stod lænet op mod døren af bilen, han blev skudt og faldt sådan på langs, en anden faldt ud af vognen.Så løber jeg over på den anden side af vejen og smider en håndbombe, og den falder lige ud for døren, og så er der en, der falder ud ad døren, sådan med hovedet«.Snart ankom det tyske politi og Hipo, der åbnede ild mod de mennesker, der havde samlet sig i gaden. Omkring 15 mennesker blev såret af skud. I de efterfølgende timer udførte Hipo og ET (Efterretningstjenesten) syv hævndrab. To af de myrdede, Kaj Nielsen og Ernst L. Andersen, var arresterede modstandsfolk. De blev hentet om aftenen i Vestre Fængsel og skudt foran ejendommen på hjørnet af Todesgade og Baggesensgade.Smiles værtshusGår turen til Nørrebro, og trænger man til en bid mad, er et besøg på Rantzausgade 44 en oplagt mulighed. Stedet huser et lille, trendy spisested med en forbindelse til besættelsestiden.Lokalerne rummede tidligere værtshuset Café 44, hvis 27-årige indehaver var en berygtet tysk håndlanger. Han hed Henning Walthing, men var bedre kendt under navnet Walther Smile eller Mr. Smile.Modstandsgruppen BOPA havde længe forsøgt at få ram på den såkaldte Svend Staal-gruppe under ET, der bestod af danske politibetjente, som var gået i tysk tjeneste. De blev anset for at være særlig farlige, da de danske betjente besad færdigheder og lokalkendskab, der kunne gøre det nemmere at optrævle modstandsgrupper.BOPA havde mistanke om, at Smile var medlem af Svend Staal-gruppen, og at Café 44 var et tysk finansieret dække, som skulle skabe forbindelse til det kommunistiske miljø på Nørrebro.Om formiddagen den 23. februar 1945 blev Smile pågrebet i værtshuset og bortført. Han blev kørt til en villa i Buddinge, hvor han blev afhørt i kælderen. Det særlige ved afhøringen var, at den er optaget på film, hvor man kan se en tilsyneladende afslappet Smile tale med modstandsfolkene.Han indrømmede både at have forbindelse til Svend Staal-gruppen og at have angivet en sabotør, men afslørede ikke, at han var medlem af ET. Samme dag blev Smile kørt ud i Hareskoven og likvideret med et nakkeskud.rejseredaktionen@jp.dk Der er en god forklaring på det gabende hul i karréen på hjørnet af Nørrebrogade og Ravnsborggade.Fakta: HISTORISK GUIDEBOGSofie Lene Bak, Claus Bundgård Christensen, Joachim Lund og Jakob Sørensen er historikere med speciale i besættelsestiden.Sammen er de forfattere til guidebogen Turen går til besættelsestidens København.Bogen, som udkom 2.november, viser vej til historiske steder og spor i hovedstaden, hvor vigtige og dramatiske begivenheder udspillede sig under besættelsen.
Gadekampe på Nørrebrogade eller skuddrab i Blågårdsgade er ikke kun breaking news i dag. Også under besættelsen var Nørrebro skueplads for uroligheder og drab. JP Rejser har besøgt kvarterets historiske steder og begivenheder.
Søndag eftermiddag på Blågårds Plads på Nørrebro i København.En folkemængde - mænd, kvinder, børn - er samlet foran et lydanlæg, da en mand tager mikrofonen. Der er indgået en måned lang "våbenhvile", fortæller han, mellem de to bander, som strides på Nørrebro, og som er skyld i talrige skyderier og tre drab siden juni måned. En aftale forhandlet på plads af forældre på Nørrebro, som - forlyder det - har mæglet mellem banderne Loyal To Familia og Brothas. Og en aftale, som siden har trukket en række af spørgsmål med sig.Hvad betyder våbenhvilen?Jyllands-Posten har talt med en nøgleperson fra området.Ifølge ham er der tale om en periode på én måned, hvor banderne »ikke må skyde efter hinanden«. Han understreger, at målet med mæglingen ikke er flere efter hinanden følgende "våbenhviler", men varig fred i bydelen.Han siger selv, at de forældre, som har mæglet mellem banderne, har stor opbakning blandt beboerne på Nørrebro, og at den opbakning vokser. Det var søndagens fremmøde på Blågårds Plads et eksempel på, lyder det.Nogle kalder det en "våbenhvile".Andre taler om en "sørgeperiode" efter tre drab på to uger. Andre igen - heriblandt sociologen Aydin Soei, som bor på Nørrebro og gennem en årrække har beskæftiget sig med det kriminelle miljø - tvivler på fredens holdbarhed.»I LTF er der formentlig nogen, der kan udstikke retningslinjer, som bliver overholdt.Men jeg kan godt tvivle på, om der er nogen, der kan det i Brothas,« siger han med henvisning til, at banden formelt nedlagde sig selv i 2016, blev splittet op og i dag består af et kludetæppe af aktører.I Københavns Politi ønsker politiinspektør Torben Svarrer ikke at udtale sig om den såkaldte "våbenhvile". Han konstaterer blot, at der ikke har været voldelige sammenstød i København, siden en 22-årig mand blev skudt og dræbt i Mjølnerparken i torsdags, og at »vi fortsætter vores indsats«.Hvem står bag?Ifølge Jyllands-Postens kilde består gruppen af mæglere bag "våbenhvilen" af en række forældre, hvis børn bor og færdes på Nørrebro, og som ønsker fred.»Vi er mange, som forsøger at skabe fred gennem den her dialog. Mere end 12 stykker fra forskellige områder af Nørrebro,« siger han.I flere medier, herunder Berlingske, har det fremgået, at der blandt mæglerne er forældre til bandemedlemmerne selv. Den udlægning kan Jyllands-Posten ikke få bekræftet fra gruppen eller personer i miljøet omkring den. Men avisens kilde kan heller ikke afvise det.»Jeg kan ikke vide, om der er fædre imellem, som har et barn i en bande. Men selv hvis der er, er det jo kun godt, at de kommer på banen og tager ansvar for deres børn.Det er jo det, politikerne har efterlyst altid. Nu sker det,« siger han.Aftalen er ifølge Jyllands-Postens oplysninger og flere andre medier indgået i en moské på Nørrebro. Flere kilder omkring mæglergruppen siger dog, at moskéen ikke har spillet en aktiv rolle i forhandlingerne, men blot har lagt lokaler til dem.Hvorfor ikke før?Et andet centralt spørgsmål i forløbet er, hvorfor forældrene ikke har sikret ro på Nørrebro noget før, hvis de rent faktisk har indflydelse på banderne. Aydin Soei tvivler på forældrenes reelle ind-flydelse.»Man skal ikke være naiv.De fuldgyldige bandemedlemmer er voksne mennesker.De har en ting for øje, og det er selvopretholdelse, deres egne værdier og kriminelle markeder. Det er en misforståelse at tro, at forældrene med et fingerknips har fået bandemedlemmer til at stoppe konflikten,« siger han og tilføjer, at forhandlingerne ifølge hans oplysninger har stået på i tre-fire måneder.»Når de øjensynligt har indvilget i "våbenhvile", handler det om, at de har nået et mæthedspunkt, og at de kan bruge forældrene som undskyldning.« Jyllands-Postens kilde i området bekræfter, at forhandlingerne har stået på gennem flere måneder og først nåede et resultat i weekenden.»En af grundene er, at banderne selvfølgelig er blevet trætte og udslidte af politiets arbejde. De skal hele tiden være på vagt. Og så har de seneste drab også spillet en rolle,« siger kilden.»Man kan sige, at politiets arbejde og vores dialog har suppleret hinanden. Vi har forsøgt at tale til den del hos banderne, som faktisk er rationelle.Og det er lykkedes nu.« Hvorfor har forældrene ikke fra starten sørget for, at deres børn ikke kom ud i bandekriminalitet? »Jeg kan ikke svare for alle.Men uanset hvad er det en god ting, at mange forældre nu tager ansvar for at løse det her problem, som jo er et samfundsproblem,« svarer han.michael.thykier@jp.dk jacob.haislund@jp.dk Fakta: BANDEKONFLIKT En mudret affærePolitiet har registreret 38 banderelaterede skyderier i København siden den 12. juni. Tre er blevet dræb, flere er såret. Over 70 personer er blevet anholdt.Rigspolitiet vurderer i et kon-ffiktnotat, at »der aktuelt verserer en voldelig konffikt mellem på den ene side LTF Loyal To Familia BGP og på den anden side Brothas«. Fra den 12. juni til den 12. juli var der en række voldelige episoder, hvor politiet ikke med sikkerhed kan sige, hvilken gruppering de involverede tilhører.Den 12. juli blev en person med relation til bandemiljøet stukket ned på Frederiksberg, hvilket for politiet indikerede den kon flikt, som nu verserer.Kon flikten på Nørrebro drives ifølge politiet af bl. a. hævn og gammelt had, da banderne også for år tilbage har været i konffikt med hinanden, og af det faktum, at LTF siden foråret har forsøgt at ekspandere sine aktiviteter i både København og på landsplan.
Ifølge kilder på Nørrebro har bander indgået en måneds "våbenhvile" efter forhandlinger med forældre i området. Men hvem står bag aftalen, og hvorfor er den ikke kommet før?
Hver gang de her konflikter opstår, tænker man jo, at det er smaddertrist.Det giver utryghed blandt beboerne. Desværre er flere uskyldige blevet ramt, fordi bandemedlemmer ikke har styr på, hvor pistolerne peger hen. Men jeg tænkte nok ikke, at det ville blive så voldsomt, som det gjorde.Man håber, at det hurtigt går i sig selv, og det er meget trist, at det skulle koste tre unge mennesker livet.I begyndelsen tænkte jeg, ligesom de fleste andre borgere i området, at det umiddelbart virkede, som om banderne skød efter hinanden, men når helt tilfældige og uskyldige mennesker også er blevet ramt, så er det ude af proportioner.Da politiet så hen over sommeren anbefalede, at man som ungt menneske skulle være varsom med at opholde sig på Nørrebro, øgede det bekymringen og utrygheden, at ikke engang politiet kunne passe på borgerne.En del af de her unge mennesker, der er blevet skudt efter eller ramt, har bopæl i Mjølnerparken, så jeg har også følt, at det er kommet meget tæt på.Familierne bor her, så det er klart, at man bliver følelsesmæssigt påvirket af det, når man er tæt på nogle af de mennesker, der omgiver de dræbte.Jeg havde selv fået en perifer relation til den ene af de dræbte, og derfor ramte det naturligvis også mig. Ellers skulle man være lavet af granit. Jeg vil næsten sige, at det er heldigt, at man ikke bliver vant til det. Derfor har jeg også svært ved at se, at jeg kan tage ved lære af det.Andet end påvirkningen på det personlige plan.For mig personligt har jeg ikke ændret holdning til bandemedlemmerne og miljøet på grund af konflikten og skyderierne.De er mennesker alle sammen, og ingen har fortjent at blive skudt og dræbt. Mange af beboerne i Mjølnerparken er ganske almindelige mennesker, der passer deres arbejde og kerer sig om familien. Børnene passer deres skole, og der er i virkeligheden mange positive ting at sige om Mjølnerparken.Det ligger bare ikke til min natur at stille mig kritisk over for enkelte mennesker på grund af sådan en konflikt. Men det er klart, at drab aldrig er noget, man kan støtte op om.Nu har fredsaftalen foreløbig varet i en måned, og noget tyder på, at denne konflikt kan have fundet en fredelig udgang. Men at tro, at det er for tid og evighed, er måske lidt naivt.Historien viser, at konflikter af denne art vender tilbage. Det har vi også set på rockerområdet. Der er intet, der tyder på, at det ikke skulle gentage sig. Men hos Lejerbo er vi fortrøstningsfulde for fremtiden, og vores mål er, at Mjølnerparken skal være et rart sted at være: Et bandefrit miljø med glade beboere, der kan færdes trygt i hverdagen.Jeg synes i øvrigt, at det er noget vrøvl at tale om, at Nørrebro skulle være tabt.Jeg ser ingen forandring på Nørrebro trods bandekrigen. Det er jo ikke første gang, der har været konflikter, og det er, som om Nørrebro har en evne til at rejse sig igen.Der er selvfølgelig familier, som har været meget tæt på begivenhederne, der føler utryghed ved at færdes og bo på Nørrebro og derfor vil flytte væk, men lejlighederne står ikke tomme længe.Jeg har arbejdet på Nørrebro i mere end 10 år, og jeg synes ikke, at det er blevet mere råt. Som for 10 år siden kan jeg gå alle steder og føle mig tryg. Det er klart, at man føler utryghed, når skyderierne foregår hensynsløst i nogle boligblokke, men generelt er Nørrebro et trygt sted at være.birk@k.dk Jeg har arbejdet på Nørrebro i mere end 10 år, og jeg synes ikke, at det er blevet mere råt. Som for 10 år siden kan jeg gå alle steder og føle mig tryg.SØREN WIBORG.
Retssamfund | Bandekonflikten i København varede næsten et halvt år og kostede 3 livet, mens 25 blev såret. Som politikommissær ved Københavns Politi og senere ansat i boligselskabet Lejerbo i det belastede Mjølnerparken var Søren Wiborg helt tæt på.
Det er et helt lille Østerbro, de har fået indrettet sig hernede på Frederiksberg-siden af Hans Tavsens Park. Cykelruten Den Grønne Sti fører lige hertil, og her er stisystemer og stilleveje, kaffebar med spelt, en cool ølbar med tolv haner, børnefamilier i hærdebrede, besiddende ladcykler, en cocktailbar, et fitnesscenter, en kunst-&amp; designskole og noget, der kalder sig Alternative Copenhagen.Men her ligger også en halalslagter, en falafelsnask og en butik, der sælger klædedragter til muslimske kvinder.Og så ligger her såmænd også en god, gammeldags kirke. Hellig Kors Kirke ligger her i Hans Tavsens Gade med præsteboligen ved siden af. Her bor sognepræst Andreas Christensen med erfaringer fra både Irak og Østerbro og således rustet til at virke her på Nørrebro, der er sådan lidt en mellemting, hvis man skal tro reportager i pressen, og dem har der været mange af i det forløbne år, hvor Nørrebro, 2200 København N, har været det mest omtalte sted i Danmark og sådan et sted, man er bange for at komme, hvis man ikke kender det eller ligefrem bor her, for kuglerne fyger jo vidt og bredt.Nogen kalder det tabt område. Men sognepræsten er glad for at være her.»Nørrebro er jo også et sted, hvor vi har det godt; ellers ville folk gå rundt med skuldrene oppe om ørene, så ville det jo ikke være til at være her. Og vi er her hver dag, og vi laver konfekt med vores børn, børn af anden etnisk herkomst, børn af alle sociale lag. Men det er klart, at der er bad business på Nørrebro, og man kunne overveje at legalisere hash og lade Frank Jensen sælge det i stedet for banderne. Det er jo en forretning, først og fremmest « Og det er jo nok også derfor, de slutter fred. Det foregår i moskéen. Hvad mener en venlig, konfektproducerende, dansk sognepræst om det, når han arbejder på Nørrebro? »Jeg tror, jeg ville gøre det samme, hvis jeg havde to kulturelt kristne grupperinger med vold på dagsordenen. Hvis det kunne spare menneskeliv, ville det ikke genere mig at bruge kirken til at mægle imellem dem. Fred er godt, det må jeg sige. Men jeg må også give min kollega imamen ret i, at de er dårlige muslimer. Muslimer, der stjæler, er dårlige muslimer; muslimer, der skyder, er dårlige muslimer; muslimer, der horer, er dårlige muslimer. De kunne lige så godt spise svinekød også, de er ikke imamens darlings «.Mission på Nørrebro?Nu har du travlt med at udlægge Koranen, men din opgave er vel snarere - strengt taget - at missionere over for dem, er det ikke? Her i grænselandet? »Jeg skal sørge for, at kristendommen er troværdigt til stede i dette her område. Set fra en oldtidskontekst skulle jeg tage fat i kraven på dem og sige, at der venter ingen evighed, hvis ikke du sluger min pille, men i en moderne kontekst har den slags missionsvirksomhed ingen ben at gå på. Men selve missionens ærinde er der jo stadig, nemlig at jeg skal være den, der er mest troværdigt til stede i lokalmiljøet.« Og hvad vil det sige anno 2017 på Nørrebro? »En ordentlig prædiken hver søndag. Og over for dem, der ikke kender til kristendommen, handler det om at signalere, hvad den er, og den er for mig hverken orgelpiber eller messehageler eller gotiske udskæringer; den er, at vi tager os af de fattige. Vi tager det alvorligt, at et menneske i nød skal hjælpes.Det er grundstenen. Her kan man roligt gå tilbage til rødderne, for der er ingen idéhistorisk periode, der har fået hjertet til at holde op med at slå. Og jeg kan jo se, at det, jeg laver som stabsfeltpræst, griber ind over det, jeg laver som formand for et hjemløseherberg, der huser 40 mennesker hver nat; det handler om menneskesyn.« Menneskesyn - kan du definere det nærmere, for det er jo meget brugt også i det politiske..? »Menneskesynet handler om, hvad et menneske er, og det er et spørgsmål, man må stille sig selv hver dag. Et menneske er en gåde.Og det forbliver en gåde for mig. Det gælder om at stå i et fortsat levende forhold til spørgsmålet: Hvad er et menneske? Ikke noget statisk, noget dynamisk.« Et guddommeligt eksperiment af støv og ånd - meget grundtvigsk, unægtelig? »Ja, jeg må erkende, jeg er grundtvigianer.Og derfor er jeg selvfølgelig også i opposition til dem, som vil gennemtvinge et bestemt syn på det at være menneske eller det at være dansk. For mig er danskhed en vedvarende dialog. Men det afgørende i kristendommens syn på mennesket er, at mennesket er en falden skabning. Et væsen, der ikke har livet fra sig selv og et væsen, der skal rejses op.Hele tiden.«.Julen og hyrderneHvordan prædiker man om det på Nørrebro? Hvordan holder man sin juleprædiken her? »Jeg prædiker altid i en særlig kontekst. Og når det gælder juleprædikenen « Præsten afbrydes af en alarmerende lyd fra luften. Let truende. Han lytter.»Nej, det er Rigshospitalets helikopter  nej, det er 21. gang, jeg skal holde juleprædiken, og den har fået forskellige konnotationer.Noget af det, jeg elsker ved Lukas-evangeliet, er jo, at det er skrevet på perkergræsk - selv om Lukas faktisk behersker klassisk græsk; der er sprogblandinger i det. Når han siger: Og det skete i de dage, så er det en sprogblanding. Sådan kan man ikke indlede en sætning, det sværger faktisk til wallah, min fætter eller Koran, jeg sværger « Præstens gengivelse af det, man kalder perkerdansk, er perfekt. Og han fortæller historien om et 17-årigt sognebarn, pæredansk, der kom til ham kørende i en spritny bil og brugte samme sætningsopbygning, da han blev spurgt, hvor han dog havde sådan en fin bil fra: »Kraftedeme, der var en, der skyldte mig den.« En sætningsbygning, der for præsten afslørede, at drengen nok havde fået bilen i et semitisksproget miljø. (Præsten hjalp ham på fode igen, og benævnte sognebarn er nu et andet sted; han har kone og børn et sted på Midtsjælland, hans bandeord ligger rigtig i sætningen, han har et godt job. Og formodentlig en noget mindre bil).»Men det er jo bare en af juleevangeliets sociale aromaer. Det bevæger sig fra templet og Johannes Døberen og Zacharias og så videre, og så laver vi et clean cut, og så går vi til kejseren; der udgår en befaling fra kejser Augustus.Derfra til Betlehem, og til sidst bider den i græsset hos hyrderne; det er dem, der lugter af ged og sved, og som ingen vil lege med, de er skodmennesker, ikke borgere. Og det er dem, der er Vorherres første gæster. Og det er selvfølgelig også en sød Østerbro-juleprædiken, men det er så sandelig også en Nørrebro-juleprædiken, hvor vi må lufte grundigt ud inden gudstjenesten, fordi de hjemløse har ligget og pruttet inde i kirken hele natten. Det er nærværende kristendom på Nørrebro...« Men når vi er færdige med at more os over de filologiske finurligheder, står jo stadig en kon-flikt tilbage; konflikten mellem en eller anden form for dansk kristendom - eller de sidste rester af den - og et anderledes terrængående islam.Og den konflikt er jo lige her; din kollega i Mjølnerparken blev jo nærmest stenet ud? »Ja, de kastede også sten efter Paulus i sin tid « Og hvad så, dette er Danmark 2017? »Man kan jo også opsøge de sten med sin egen optræden, ligesom Glistrup opsøgte æg på tøjet. Men ja, der er da en konflikt mellem islam og så en indforstået kristen kultur, som har sin egen krise. Derfor deltager jeg i borgermøder, når jeg kan, og jeg ærgrer mig gul og grøn, når muslimerne gør det bedre end mig. For de findes også; dem, der gør moskeen til en del af lokalmiljøet og skaffer pengene til bordtennisborde og en badmintonhal, så de her drenge har et sted at gå hen. Jeg går ind for frihed og konkurrence, og jeg bliver bare nødt til at gøre det bedre end dem. På konkurrencevilkår. Det er jo mennesker, der dybest set vil det samme som mig; de tror bare på noget andet, og det er der, jeg skal være troværdigt til stede.«.Et konkurrenceforholdForudsætningen for det svar er jo, at Danmark er et øde landområde, hvor den sjoveste religion vinder; hvem har de bedste bordtennisborde, de bedste badmintonhaller. Er det sådan, du ser det? »Nej. Danmark er et land, hvor kristendommen har været i tusind år, men også et land, hvor vi har frihed til at tro, hvad vi vil, og hvor jeg dermed kommer til at stå i et konkurrenceforhold.Med den konkurrencefordel, at jeg har tusind års historie og de højeste tårne på min side. For mig at se befinder jeg mig ikke i en konfliktzone, men i en udviklingszone «.Fra hvad til hvad?»Jamen, altså, kristendommen er i Danmark, den er allevegne; i tårnene, i tidsregningen, i historien, i flaget, alle steder, men der er også en vedtagelse om, at den helst ikke må handle om alt for meget. Det er er klart, at uvidenheden om kristendommen i dag er omtrent uden huller, men kristendommen er der alligevel. Men om glasset er halvt fyldt eller halv tømt, er et spørgsmål om øjnene, der ser, jeg vælger at sige, at Nørrebro er et dejligt forudsætningsfrit område at arbejde i. Ikke forudsætningsløst.«.Hvad betyder det for fremtiden?»Jeg tror, at det frie fald i forhold til medlemskab af Folkekirken vil flade ud. Når jeg går på pension, har vi nok en mindre kirke, men en stærkere kirke, mere engageret med et mere aktivt medlemskab. Vi er jo et trossamfund, glem ikke det; Folkekirken vil blive tydeligere som bevægelse.« Bevægelse? Det er jo et brud med forestillingen om den danske vanekristendom, nu skal vi være mere hellige. Det lyder også som kirkens løsrivelse fra staten? »Ja, det sker nok. Det vil være naturligt. Jeg ønsker det så langsomt som muligt, men det vil ske. Vi kan jo lægge an til landing nu her i Reformationens jubilæumsår og så sige, at vi regner med, at det sker i 2036. Så har vi haft en statskirke i 500 år, og så tror jeg, vi kan sige tak for godt følgeskab.«.lillelund@jp.dk Vi tager det alvorligt, at et menneske i nød skal hjælpes.Det er grundstenen.Her kan man roligt gå tilbage til rødderne, for der er ingen idéhistorisk periode, der har fået hjertet til at holde op med at slå.Andreas Christensen, sognepræst.Fakta: BLÅ BOG Andreas ChristensenSognepræst, f. 1969.Cand. theol. i 1997.Præst på Østerbro i 16 år.Sideløbende har han varetaget forskellige andre hverv, blandt andet som feltpræst i Afghanistan.Ansat som sognepræst i Hellig Kors Kirke på Nørrebro siden 1.september 2013.
Hvordan forkynder man juleevangeliet som præst på Nørrebro? Andreas Christensen har erfaringen både fra Irak og Østerbro, og han ser lyst på fremtiden - også den på Nørrebro.
Frihed til tryghed. Frihed til at elske, hvem man vil. Frihed til at lave, hvad man vil. Frihed til at dyrke én Gud, lige såvel som mange eller ingen guder. Frihed; grundpillen i et velfungerende samfund. Desværre en gave, som jeg har taget for givet lidt for længe, og som jeg i dag sukker efter, fordi den delvist er taget fra mig. Jeg mener, at udbredt overvågning og øget politibevogtning er løsningen.Giv mig mit Nørrebro tilbage.Første gang, at tanken om mere overvågning strejfede mig, var sidste efterår, hvor en bil kørte op på siden af min kæreste og mig, og en ung mand sigtede med en riffel lige mod os.Denne episode varede ikke mere end 10 sekunder. 10 lange sekunder, og rigeligt til at fylde mine knæled med gelé, kæbeled med cement og kroppen med øjeblikkelig kvalme.Til trods for den opkoncentrerede adrenalin i blodet fik vi ringet til politiet, men vores beskrivelse af bilen var sløret og ubrugelig. Ja, bare det var blevet optaget på video. Blot en strøtanke.Jeg følte mig i dette øjeblik frihedsberøvet.Og jeg har følt mig frihedsberøvet flere gange siden.Særligt når jeg har haft indbrud i min lejlighed, når vi finder kobensmærker omkring vinduerne, og ikke mindst når skudsalverne høres på klos hold, mens jeg venter på, at min veninde kommer hjem fra arbejde. BANG. Hvornår er nok nok? Der er en trist tendens i debatten, som negligerer tryghedsfølelsen.Mit udgangspunkt bygger netop på tryghed og på oplevelser fra mit Nørrebro.Jeg ser det som en kamp mellem godt og ondt, og jeg føler, at vi er nødt til at gøre, hvad vi kan, for ikke at finde os selv som kampens tabere i fremtiden. Vi har allerede mistet for mange liv dette år. Enig? Jeg har boet på ydre Nørrebro i snart otte år. En cykeltur fra mit universitet, en løbetur fra den smukke Bispeparken og i skudafstand fra den livlige Mjølnerparken.Absolut otte gode år, men jeg har efterhånden indset, at den nordlige københavnske idyl er et overstået kapitel, og at tryghed er en by i Nordjylland. Flere episoder har lært mig lektien, og jeg frygter, at det ukontrollerede kaos vil lære mig og mine roomies lektien om liv og død. BANG.Efterhånden en velkendt lyd, og det løber mig koldt ned ad ryggen, hver gang jeg hører den.I Danmark holder vi inderligt af privatlivets fred, og ingen af os bryder os om, at uvedkommende bryder ind i vores intimsfære. Er jeg villig til at betale for tryghed med mit privatliv? Hvis du havde spurgt mig for et år siden, havde jeg ikke været i tvivl; jeg ville tilslutte mig kampen imod overvågning af det offentlige rum og udviklingen imod et Big Brother-samfund.Men tingene har ændret sig, byen har ændret sig, og jeg kæmper en anden kamp nu. Frihedskæmper i egen by, frihedsberøvet af bandekonflikten.Tidligere havde jeg været enig i argumentet om, at overvågning ikke forebygger kriminalitet. Men det, jeg ønsker, er ikke en uhæmmet overvågning rettet mod ethvert københavnergadehjørne og enhver københavnerbodega, men derimod overvågning i de lokale områder, hvor kriminaliteten er organiseret. Hjemme hos mig. Jeg ønsker at benytte teknologien til vores fordel, indtil der er kommet ro på urolighederne - og forebygge fremtidige hændelser ved at fange de væbnede skurke, før de slår til igen.Som jeg oplever det, og efter at have talt med mine naboer, venter vi bare på, at det hele eskalerer.Skræmmende tanke.Som sundhedsfaglig arbejder jeg til daglig med de danske sundhedsdataregistre, der indeholder information om alle indlæggelsesforløb, medicinforbrug og eventuelle psykiatriske lidelser. Mere privat bliver det vist ikke, og staten holder denne information i sin hule hånd. Men det er okay. Det er okay, fordi vi stoler på systemet.Jeg mener, at vi skal gøre det samme i denne situation; stole på, at overvågning bliver brugt i den trygge sags tjeneste.Selv om tanken om, at politiet holder bedre øje med mine ugerninger, end mine egne forældre gjorde, er en grundvoldsrystende tanke.For ja, det skræmmer også mig.Men min mavefornemmelse fortæller mig, at overvågning er det rigtige værktøj at bruge, indtil trygheden igen har indfundet sig i byen. Desværre læner mine tankespind sig op ad strategier, der tidligere er beskrevet i dystopiske science fiction-romaner, men jeg er af bitre personlige erfaringer nået dertil, at jeg ikke længere kan ignorere fordelen ved en visuel kontrol fra en af landets udøvende myndigheder.Jeg har valgt at fralægge mig min digitale blufærdighed. Imod min vilje, fordi jeg føler, at jeg skal tage et valg. Min frihed er endt i de forkertes hænder, og jeg agter at tage den tilbage.Jeg håber, at jeg har vækket jeres opmærksomhed, for jeg må indrømme, at jeg er bange. BANG.
Ugens udvalgte Jeg har efterhånden indset, at den nordlige københavnske idyl er et overstået kapitel, og at tryghed er en by i Nordjylland. Flere episoder har lært mig lektien.
Fredag aften skete det igen.Nørrebro blev omdrejningspunkt for nye skyderier i den verserende bandekonflikt i København.For første gang blev der skudt mod politibetjente.Fredag aften jagtede en civil patruljevogn kortvarigt en scooter i området ved Mjølnerparken på Nørrebro, hvorefter scooteren standsede op og skød mod de to civile politimænd og forsvandt fra stedet. Skudepisoden fandt sted kl.18.59, og der blev afgivet fem skud mod bilen, hvis forrude splintredes.Senere på aftenen fandt politiet en knallert på Strødamsvej på Østerbro i København. Den var blevet smidt på jorden og havde stadig lyset tændt. Kort tid efter anholdt politiet tre mænd, der sigtes for forsøg på manddrab. De blev lørdag kl. 14 fremstillet i grundlovsforhør i Københavns Byret, hvor politiet bad om lukkede døre på grund af den videre efterforskning.Hverken politifolkene eller civile kom til skade ved episoden.Det vides endnu ikke, om mændene var bevidste om, at de skød efter en politibil. Politiet ventes at kunne give svar på det, når efterforskningen er slut.På et pressemøde foran Politigården lørdag eftermiddag sagde vicepolitiinspektør ved Københavns Politi Rasmus Skovsgaard: »Vi kan ikke udelukke, at der var tale om en forveksling. Ej heller om det var en bevidst handling mod politifolk. Men vi kan ikke komme nærmere ind på det på nuværende tidspunkt,« sagde Rasmus Skovsgaard.Såfremt der bevidst er blevet skudt efter politifolk, tager bandekonflikten en ny drejning, lyder det fra Claus Oxfeldt, der er formand for fagforeningen Politiforbundet.»Når man skyder mod myndighedspersoner, er der tale om en klar optrapning, for det er folk, der er på vej ud for at løse en opgave,« siger han til Ritzau.»Det er forfærdeligt, men vi ved endnu ikke, om de vidste, at der var politifolk i bilen. Hvis de vidste det, ville vi stå i en helt anderledes brutal situation. Det ville være en klar optrapning,« tilføjer han.Politiet fortæller, at de to politifolk har været ude for en voldsom oplevelse og vil få tilbudt den hjælp, de har behov for, men ingen af dem blev ramt af skuddene.Politiet bekræfter, at gerningsmændene har tilhørsforhold til bandekonflikten, men vil ikke uddybe, hvilken gruppering de tilhører.32 skudepisoder i altSkudepisoden fandt sted otte dage efter den seneste episode, hvor en svensk kvinde og en mand på Nørrebro blev ofre for den verserende bandekonflikt.Syv personer er foreløbigt blevet ramt af skud som følge af sommerens bandekrig på Nørrebro - seks af dem tilfældige personer.De første skud i sommerens konflikt blev afgivet 4. august mod en 17-årig mand fra Tingbjerg, der blev ramt i foden. Det er blevet fulgt op af nu 32 skudepisoder i København, viser en opgørelse foretaget af Berlingske.Den aktuelle konflikt står mellem banderne Brothas fra Ydre Nørrebro og Loyal to Familia med rødder i Blågårdsbanden fra Indre Nørrebro.De mange skyderier har fået Københavns Politi til at indføre visitationszoner i store dele af byen, hvor politiet må kropsvisitere personer på gaden uden konkret mistanke og undersøge deres krop, tøj, tasker og biler.juli@berlingske.dk 
Fredag blev der igen skudt på Nørrebro i København. Denne gang mod politifolk i civil. Hvis det viser sig, at skuddene bevidst var rettet mod politiet, er det en klar eskalering af bandekonflikten, lyder det fra Politiforbundet.
Desværre er der skudår på Nørrebro - nærmest ikke en dag uden utryghed og gangster-metoder.Det må og skal stoppes.Alle ønsker dette frygtelige fænomen væk, men gør man nok? Der skal helt andre metoder til. Det er nødvendigt at ramme disse samfundsfjendske personer der, hvor det gør ondt på dem.Deres kriminalitet og hele løbebanen med stamtræ, hvor hele familien bliver nævnt med navn og ' stilling' samt foto af personen, skal bringes på sociale medier - de kan ikke klare, at deres liv stilles offentligt til skue.Spar fængslerne, de gør kun ondt værre. Brug samme våben, som de gør.Glem, at det ' kan man ikke', for det er nødvendigt at være næsten lige så grov, som de er.L. M. T.Bornholm.

Den lette vind trækker i lindetræernes grønne kroner på Blågårds Plads. Klokken har lige slået frokostpause, og på berlinerbænkene foran Blågårdsgades cafeer småsnakker folk, mens de spiser.En politiblå minibus ruller ind på pladsen, og caféfolket vender straks blikket mod fire politibetjente, der er trådt ud af det store køretøj.Den blå vogn er ikke en almindelig politibil.Det er den mobile politistation, som justitsminister Søren Pape Poulsen (K) og Rigspolitiet har besluttet at åbne for at lægge en dæmper på den verserende bandekonflikt omkring Nørrebro i København og skabe tryghed i de områder, hvor bandekriminelle særligt er tilstede. Første stop er Blågårds Plads på det indre Nørrebro, der både er hjemsted for det hippe caféliv og gadebanden Loyal to Familia (LTF).En gruppe drenge i sorte tracksuits med hætte, der sidder foran en juicebar på en af gadens cafeer, rejser sig fra deres siddepladser og begynder at bevæge sig væk fra politiet.»Pansersvin. Pas nu på, I ikke får stenkast«, siger en af de hætteklædte unge mænd, der også bærer bogstaverne LTF på T-shirten. En anden kaster en lighter efter en af betjentene, før han sammen med resten af gruppen forsvinder ind ad en åben port til en af gadens baggårde.Betjentene skænker ikke de unge mænd meget opmærksomhed. De er der for at patruljere, og for at folk kan henvende sig, hvis de føler sig utrygge eller har viden om bandekonflikten.Politiet: Skaber vi tryghed?Vicepolitiinspektør Jakob Vilner åbner skydedøren i den store Mercedes med tonede ruder. Den er indrettet sparsomt som kontorvogn med fire sæder og et bord, hvor betjente kan sagsbehandle eller tale med lokale.Bagerst i bilen er et bur med fastspændte indsatstasker og andet materiel. Når den mobile politistation gør holdt, vil den være bemandet med mindst seks uniformerede betjente. To i bilen og et par stykker, der patruljerer i området. I hvert fald seks betjente i alt, fortæller vicepolitiinspektøren.Og det er som udgangspunkt i dagtimerne alle ugens syv dage.»Det vil give mening, at vi er her med den mobile station fra tidlig eftermiddag og så ud på aftentimerne«, siger Jakob Vilner, der påpeger, at de næste dages arbejde vil give politiet mere viden om, hvornår behovet er størst.Hvis behovet er større et andet sted i politiets visitationszone på blandt andet Nørrebro og i Københavns nordvestkvarter, kan den mobile politistation rykke videre.»Vi skal lige nu finde ud af, hvor mange der har behov for at komme hen og snakke med os i det her område, og om folk overhovedet synes, det skaber tryghed, at politiet er til stede og synlige i nærområdet«, siger han.Lidt for festligtDer er flere beboere, der på mobilstationens første dag tilkendegiver, at den fornyede indsats er en hjælp til området. En af de første lokale, der henvender sig til de patruljerende betjente på pladsen, er 65- årige Christian Jensen, der er beboer og formand for en almennyttig boligafdeling med 170 lejemål i Korsgade og Smedegade.Han oplever jævnligt intimiderende adfærd i gaden, og derfor er han glad for, at der endelig er synligt politi.»På det seneste har der været en aggressiv tilstedeværelse af folk, vi ikke normalt ser herinde. Når politiet er her, lægger det en dæmper på festlighederne«, siger han.Meldingen er næsten den samme blandt flere forretningsdrivende i gaden.Selvom de egentlig ikke føler sig utrygge, er det betryggende, at der er politi til stede, hvis konflikten blusser op. Flere af dem kan også huske dengang, der stadig var en nærpolitistation i området. Stationen på Blågårdsgade blev lukket i 1996 efter at været blevet ramt af 24 skud fra en maskinpistol.De få minutters ' festligheder', gaden var vidne til, da politiet troppede op på pladsen med den nye mobile politistation, er allerede dæmpet væsentligt. Og cafégæsterne er vendt tilbage til deres samtaler på cafébænkene.47-årige Sanne Hansted, der bor i Griffenfeldsgade bag Blågaards Plads, sidder foran cafeen Vildglad på Blågårdsgade med sin 6-årige søn, Simon. Hun føler sig sjældent utryg i området.»Jeg lægger ikke så meget mærke til, når der er ballade i kvarteret. Men man kan næsten tro, at der er optræk til noget, når der er så mange betjente, som der er lige nu«, siger hun.Er det tryghedsskabende? »Hvis det kan foregå på en fin og fredelig måde, er det godt, at de er til stede. Og det er det også, hvis der er en optrapning af hårdere kriminalitet i området. Jeg håber bare, at de husker forebyggende indsatser, så de drenge, der hænger på gaden, ikke ender i bandekriminalitet«, siger hun.Den mobile politistation har fået tilført ressourcerne fra politikredsene omkring København. Rigspolitiet har endnu ikke meldt ud, hvor længe indsatsen planlægges at stå på.signe.vilsboll@pol.dk 
Nørrebro i København har fået en mobil politistation, der skal skabe tryghed iområder med bandekonflikt. På første dag blev betjentene straks mødt med vrede fra unge mænd.
Måske kan det synes uretfærdigt at sammenligne juleudsmykninger i kirker med kommercielle markeders.Kirkerne behøver strengt taget ikke at tiltrække kunder med alt muligt gøgl eller deltage i konkurrencen om den laveste fællesnævner. At mange gør det, er en anden sag. Men i det mindste er der rummene at tage hensyn til. Kirkebyggeri er en fornem arkitektonisk disciplin, der skal forene mange behov og herunder respekten for den kunstneriske udsmykning. De er en del af kulturarven.Udover det obligatoriske juletræ anvender nogle kirker også forskellige former for julepynt, og en engageret læser har henledt opmærksomheden på Sankt Johannes Kirke på Nørrebro i København. Det viste sig ikke at være uden grund.Sankt Johannes Kirke er fra midten af 1800-tallet og er arkitekten Theodor Sørensens hovedværk, Kirkens sengotiske stil er stærkt påvirket af Gottlieb Bindesbøll (Thorvaldsens Museum), og den ligger placeret på en hjørnegrund, så den er omgivet af et lille haveanlæg og nabo til den mere mondæne del af Nørrebro; nemlig Sankt Hans Torv med Jørgen Haugen Sørensens skulptur »Huset der regner«. Kirkens højloftede indre er smukt og lyst helt ned i detaljen som for eksempel J. L.Lunds altertavle, hvor Kristus stiger op gennem en påfaldende lyseblå himmel. Det er sådan et sakralt rum, where angles fear to tread, som man siger, når man skal være varsom med, hvad man foretager sig. Det har Marianne Eriksen Scott-Hansen været meget bevidst om.Marianne Eriksen Scott-Hansen, der er uddannet på Kunstakademiets designskole og i øvrigt har øvet sig på det med jul ved for nogle år siden at stå for juleudsmykningen hos Birger Christensen på Strøget, arbejder med papirklip. Ikke silhuetter af den fineste slags, skønt hun også har beskæftiget sig med det, men noget der bliver til intense skulpturer.Skulpturerne hænger som sådan ikke ned fra loftet mellem kirkens søjler. Nej, de har en egenskab, som om de gestalter sig i rummet.Deres hjerteformede karakter betyder, at de uden at være banalt figurative - det er vanskeligt for en moderne kunstner i kirkesammenhæng - får en karakter af engle. Eller noget.De er tydeligvis udformet organisk og synes at bestå af materialer med en udpræget tekstil og taktil karakter. De har fjer og noget, der ligner rødder, og er tydeligvis ikke af denne verden, men så alligevel genkendelige som noget velkomment og trygt.Blandt de vellykkede greb er, at skulpturerne ikke trænger sig på. De underordner sig rummet og bliver som et kærligt bidrag til det.I princippet er det selvfølgelig mest optimalt, at kirkerum er fyldt af troende. Man kunne endda argumentere for, at kirkerum er smukkest, når de er fyldt. Hvad er bygningskunst, hvis det ikke bruges af mennesker? Men der er nu en særlig kvalitet ved at være helt alene i et tyst kirkerum - og til det bidrager Marianne Eriksen Scott-Hansens lette, svævende former fint.
Sankt Johannes Kirke, Nørrebro.
Fra i morgen skal der også betales for parkering i dele af Valby, på Ydre Nørrebro og Ydre Østerbro. Københavns Kommune indfører en ny parkeringszone kaldet gul zone, hvor det i tidsrummet 8-23 vil koste ni kroner i timen at parkere. Om natten bliver prisen to kroner per time.Københavns Kommune indfører den nye parkeringszone for at gøre parkering i beboelsesområder mindre attraktiv for pendlere og dermed skabe flere parkeringspladser til københavnere med en beboerlicens.»Grundlæggende er den gule zone indført for at lette parkeringssituationen for beboerne i området. Vi gør det mindre attraktivt at parkere for pendlere, som får et incitament til at tage en anden transportform ind til byen,« siger Morten Kabell (EL), teknik-og miljøborgmester i Københavns Kommune.For beboere er det muligt at købe en beboerlicens, som koster fra 100 til 1.150 kr. om året afhængigt af bilens miljøpåvirkning. En elbil vil for eksempel koste 100 kr. om året.Morten Kabell fortæller, at det har været et problem, at pendlere har parkeret deres biler i områder på Ydre Østebro, Ydre Nørrebro og Valby.»Det afgørende er at skaffe parkeringspladser og at lette trængslen for beboerne. I Borgerrepræsentationen har der været en enstemmig følelse af, at det er for byens borgere, vi må tilrettelægge byen, og så må pendlerne finde en anden måde at komme ind til byen,« siger teknik-og miljøborgmesteren. Københavns Kommune forventer, at indførelsen af den gule parkeringszone vil betyde, at der bliver mindre pres på parkeringspladserne i de pågældende områder.»Der er ingen tvivl om, at der i det område, der nu bliver gul zone, har været et ret stort pres på parkeringspladserne, og det kan vi afhjælpe med en betalingszone. Vi har set med tidligere udvidelser af parkeringszonen, at det fører til en lettelse i antallet af parkeringer i gadebilledet,« siger Morten Kabell.krnd@berlingske.dk 9 kroner i timen kommer det i tidsrummet 8-23 til at koste i de nye parkeringszoner.Betalingszoner for parkering1. marts 2017 tilføjes en ny betalingszone i Valby, Ydre Nørrebro og Ydre Østerbro.
Betalingsområdet for parkering i København bliver onsdag udvidet til at omfatte dele af Valby, Ydre Nørrebro og Ydre Østerbro.
Politiets indsats skal omprioriteres, hvis det står til talsmand for initiativet »Vi tager gaderne tilbage«, der blandt andet stod bag fakkeloptoget i København mandag. Han efterspørger, at politiet går i dialog med borgerne.»Borgerne har nogle håb om, at der bliver gjort noget. Og det er jo politiet, der skal gøre det. Vi har en permanent diskussion om, hvordan man gør det, og der er vi simpelthen bare ikke enige,« siger Terje Bech.Et af de steder, hvor borgerne ikke er enige med politiet, er, når det kommer til, hvordan politiet konkret er til stede på Nørrebro.»Vi mener, at der skal gående politi ud på gaderne. Men det kommer der ikke, og det gør os vrede og frustrerede. For hvis folk kan se, at der er gående politi til stede, giver det en tryghed,« siger han.Han oplever, at politiet i stedet bruger meget af tiden på at sidde i deres biler.»Politiet har det ræsonnement, at én mand kan gå seks kilometer på en time, mens to mand i en bil kan patruljere 50 kilometer på samme tid. Det ser skide godt ud på et regneark, men ude i vores virkelighed skaber det langt mere tryghed, at de er synlige på gåben,« siger han.Men det er ikke det eneste, der frustrerer Terje Bech.»Jeg mener, at politiet er til stede på de forkerte tidspunkter. Der går politibetjente rundt på gaden om dagen, når børnene er i skole.Men så går politiet hjem, når børnene får fri.Jeg er bare nødt til at sige, at det er altså en forkert prioritering,« siger han.Så hvad er det, du helt konkret ønsker fra politiet? »Jamen, det er helt banalt. Der kører tre politi biler rundt i kvarteret, hvor der sidder seks mennesker i. Hvorfor ikke smide tre af dem ud på gaden. Undskyld mig, men det skaber ikke en skid tryghed, at der kører biler rundt. Det tror politiet - eller, det vil sige, at de enkelte betjente gør ikke, når jeg taler med dem. Men politiets planlæggere gør.« Hvilken forskel gør det? »Så er de på gaden, og folk kan henvende sig til dem og på den måde komme af med en masse frustrationer.«.Dialog manglerTerje Bech påpeger, at politiet ikke går i dialog med borgerne om, hvad der skal til. Det er et problem, fordi borgerne ved meget om, hvad der sker på gadeplan.»De er ikke i dialog med os. De spørger os ikke, hvad vi kunne tænke os, og hvad de kan gøre for os. Nej, der sidder nogle Djøfere på politigården og slår nogle streger på et kort og laver nogle regneark. De burde i stedet tale med os,« siger han.Han stiller sig også undrende over for de mobile politistationer.»Man kan ikke gå ind på en politistation og anmelde noget i dag. Du bliver bedt om at gå hjem og gøre på det på nettet i stedet. Det er en tilgængelighed, man har fjernet, som man nu genetablerer med mobile politistationer.Det skal vi så se som en forbedring. Det har jeg altså lidt svært ved,« siger han.Berlingske har forsøgt at få en kommentar fra Københavns Politi, der oplyser, at de er massivt til stede på Nørrebro på gåben, i biler og fra luften. De oplyser samtidig, at der er indsat to mobile politistationer, men ønsker ikke at uddybe yderligere.kasl@berlingske.dk 
I stedet for at køre rundt i biler skal betjentene ud på gaden. Og så skal der patruljeres i aftentimerne, hvor der er mest brug for det, mener talsmand for »Vi tager gaderne tilbage«.
Hun holder øje med gården fra sit vindue på første sal. Det er aften, men der er pludselig larm udefra.En flok politifolk strømmer ind ad porten. I sig selv er betjentenes ankomst ikke noget nyt, men i dag er der flere, end hun kan tælle, og alle er i fuld uniform.De styrer mod en gruppe af 12-14-årige drenge, der hænger ud mellem gårdens mange familielejligheder.Med sandalerne halvt på kommer en mand farende ud. En kvinde åbner en dør med tørklædet hastigt samlet om hovedet.Begge tydeligt oprevne over, at politiet interesserer sig for netop deres børn.Drengene kropsvisiteres en for en, men ingen bliver anholdt i dag. Laila Sabi ser hele optrinnet gennem persiennerne.»Gå lidt væk fra vinduet«, siger hun til sin 17-årige søn, der har sluttet sig til udsigtsposten.Politiet skal ikke mistænke hendes dreng for alle de ting, hun beskytter ham fra.I hjertet af bandekonfliktenSå snart betjentene har forladt Mjølnerparken på ydre Nørrebro i København, går livet stille videre. Børn leger, og kvinder sludrer i den varme sommeraften.Laila Sabi genfortæller episoden, der blot er en i den strøm af visitationer og anholdelser, som har præget hendes hjem i Mjølnerparken sommeren over.Sammen med to andre kvinder fra Nørrebro møder hun Politiken for at berette om, hvordan det er at bo med sin familie i hjertet af den københavnske bandekon-flikt. Sirener og afspærringer har langt oftere end normalt præget området de seneste måneder. Alene i august har ni skudepisoder udspillet sig i hovedstaden som led i bandeopgør.I 2014 flyttede Laila Sabi til Mjølnerparken med sine tre sønner. Det er et fredeligt liv, der leves her. Hun snakker ikke så meget med naboerne i opgangen, for alle har travlt med deres, men hun synes, der føles trygt i de store gårde, hvor der altid er mennesker i nærheden.Alligevel bor hun nu pludselig midt i et opgør mellem kriminelle bander. Kropsvisiteringer og anholdelser i området er blevet en del af hverdagen, og når hendes søn har besøgt venner om aftenen, er han nødt til at skrive hjem: »Er der politi i Mjølnerparken?«. Hvis hun skriver ja, venter han med at komme, for en aften, hvor området var spærret af, måtte han ikke gå ind. Han var nødt til at ringe til en ven og sove der.Kun en enkelt gang har Laila Sabi selv kunnet høre våbnene i brug.»Jeg sad i min stue ved computeren og hørte en mærkelig lyd. Dong. Dong.Dong. Tre gange. Jeg for op, men folk omkring mig vendte sig bare kort om efter lyden.Så spiste de videre og hyggede. Jeg tænkte: De må komme fra et land med krig«, husker hun.Urolige mødreLaila Sabi er fra Marokko. Hun deler sin bekymring med Bushra Akbar fra Pakistan og Mona Fatihallah fra Irak, der også bor i området. De har alle tre teenagesønner i den rekrutteringsmodne alder.»Det er svært at bo et sted, hvor der sker sådan noget. I starten tænkte jeg: Hvad sker der? Måske er min søn en del af det«, fortæller Mona Fatihallah.Hun prøver at beskytte sin 15-årige søn ved at aftale med ham, hvornår han skal være hjemme, og bede ham tage offentlig transport i stedet for at gå. Han har selv hørt advarslerne for unge mænd.»Jeg kan se, når jeg kigger på min søns øjne, at han er bange. Han er bekymret, fordi folk fortæller, at det også kan gå ud over uskyldige drenge«, siger Mona Fatihallah.Hendes datter på 11 år vil ikke længere cykle til og fra sin veninde, så i den sidste tid er hun blevet kørt.Den eneste af kvinderne, der bærer tørklæde, er Bushra Akbar. Med sine store øjne og faste stemme ligner hun en kvinde med fødderne solidt plantet på jorden.Men også hun bliver urolig, når hendes to sønner kommer senere hjem end forventet.Drengene deler ikke hendes frygt, fortæller hun.»Teenagere er ikke bange på den måde, vi er. Selv om de går ude om aftenen, siger de: »Mor, der sker ikke noget. Du er rigtig bange mor, men vi er ikke små børn««. Alle tre kvinder er en del af gruppen Bydelsmødrene, hvor de sammen med andre mødre med anden etnisk herkomst hjælper nye indvandrerkvinder i deres lokalmiljø med at afkode det danske samfunds indretning.Gårdene er fri for kugleregnLaila Sabis yngste dreng på 11 år er den eneste, der hænger ud i gården. Skyderierne foregår udenfor, og inden for murene er livet upåvirket. Ældre mænd sidder og snakker, kvinder belejrer bænkene med kaffe og mad, og på legepladen holder de yngre drenge til. Derfor er de som regel til stede under politiets besøg, og de bliver hurtigt nysgerrige.Laila Sabi fortæller grinende, at hun siger til sin søn: »Der er politi her, kom hjem, vi skal ikke have problemer«, men at han bare svarer: »Nej, jeg hygger mig, politimændene taler med os«. Hun forklarer, at nogle af betjentene indimellem underholder de yngre drenge, imens resten gør deres arbejde.»Min søn kommer hjem og siger til mig: »Mor jeg vil gerne være politimand«. Jeg siger: »Okay, men så skal du være god i skolen««. Det er ikke alle, der deler de tre kvinders uforfærdede tilgang til politiet. De møder beboere i lokalmiljøet, der ikke vil have naboerne til at se folk i uniformer på dørtærsklen. Bydelsmødrene har sat sig for at rydde ud i de fordomme, der nemt får lov at leve blandt beboerne.Mona Fatihallah arbejder som børnehavepædagog, og hun hører blandt forældrene, hvordan mistroen til myndighederne spreder sig.»Forældre taler om det, når de henter deres børn. De siger, at politiet er på gaderne, og at hvis de mistænker en dreng, så skyder de ham. Jeg bliver frustreret og siger til dem, at de har misforstået det. Politiet er på gaderne for at beskytte os«, siger hun.Familierne skal tale mere sammenDen københavnske politistyrke er talstærkt til stede i hovedstaden, og der er oprettet visitationszoner i flere bydele. Alligevel fortsætter skyderierne.Bydelsmødrene vil gerne gøre deres for, at de mange indvandrerfamilier på Nørrebro, der så let hægtes af, når begivenhederne tager fart, forstår, hvordan de undgår, at deres børn en dag kommer hjem med pistoler og svoren loyalitet til en ny slags familie.»Forældrene kommer fra en helt anden verden. De har brug for hjælp til at forstå, hvordan ting fungerer her. Mange af dem kan for eksempel ikke dansk, og så kan man ikke hjælpe sine børn. Børnene vil heller ikke snakke med forældrene, når forældrene ikke ved, hvad der foregår i skolen«, siger Bushra Akbar.Hun ser et behov for, at forældrene får mere uddannelse, så de kan forstå den verden, deres børn vokser op i. For mange af dem handler det om at tjene penge for at sikre mad på bordet, så fokus på opdragelse skrider ud i hverdagens travlhed.Selv sender de tre mødre deres sønner og døtre til så mange fritidsaktiviteter som muligt. Når børnene er i gang, er de ikke på gaden.Alle tre kvinder lyser op, når de taler sammen. Det er tydeligt, at det frivillige arbejde har viklet dem ind i hinandens liv.En af Bydelsmødrenes opgaver er at opsøge trængende i deres nærmiljø. At engagere sig i alt er blevet en vane.»Skulle du ikke flytte fra Mjølnerparken?«, spørger Bushra Akbar, da interviewet er forbi, og vender sig mod Laila Sabi.»Jeg skal nok«, lyder svaret.»Inshallah«. »Jeg skal først hjælpe ti kvinder, så flytter jeg«. Begge fniser.Selv om de tre kvinder er enige om, at der generelt er trygt for beboerne, er det ikke drømmen at bo i Mjølnerparken. Nyhederne når store som små, og da Bushra Akbars familie for fire år siden skulle flytte til Vermundsgade på kanten af Nørrebro, var hendes børn rædselsslagne.»De begyndte at græde og sagde: »Mor, vi vil ikke flytte til Nørrebro««. Laila Sabi synes, at hun har god kontakt med sine tre sønner i hverdagen, men det holder ikke helt ængstelsen for deres fremtid fra døren.»Jeg er bekymret for, at min yngste søn kan blive rodet ind i noget i fremtiden. De store drenge med hård attitude bliver hurtigt forbilleder for de små børn. Som bydelsmødre vil vi forsøge at forebygge, at det sker«.emilie.mork@pol.dk Jeg kan se, når jeg kigger på min søns øjne, at han er bange. Han er bekymret, fordi folk fortæller, at det også kan gå ud over uskyldige drenge Mona Fatihallah.
BANDEKONFLIKT Laila Sabi, Bushra Akbar og Mona Fatihallah er bekymrede for deres teenagesønner, når de er ude om aftenen på Nørrebro i København.
De har skudt i gaderne i hovedstaden siden begyndelsen af sommeren, og nu er de angiveligt også begyndt at overfalde hinanden med stikvåben.Knivstikkeriet på Nørrebro mandag aften, hvor en 24-årig mand blev tæsket og stukket med en kniv adskillige gange, kan ifølge politiet kobles til den verserende bandekrig i hovedstadsområdet.»Det er vores vurdering, at det er et led i bandekonflikten, men det er stadig kun en vurdering. Vi har anholdt de tre personer, som lige nu sidder varetægtsfængslet, og vi er ved at vurdere, om de skal fremstilles i grundlovsforhør,« siger politiinspektør ved Københavns Politi Torben Svarrer.Politiinspektøren ønsker ikke at komme ind på, hvilke grupperinger der skulle være tale om, men ifølge Berlingskes oplysninger er knivstikkeriet blevet begået af medlemmer af banden Loyal to Familia, mens den forurettede angiveligt har tilknytning til banden Brothas.Siden begyndelsen af sommeren har Loyal to Familia, der har base på indre Nørrebro i København, ligget i åben krig med flere andre grupperinger ført an af netop Brothas. Brothas holder til i Mjølnerparken på ydre Nørrebro i København, ikke langt fra mandagens gerningssted.Overfaldet fandt sted kort før kl. 18 mandag aften foran Tagensvej 183 på Nørrebro.Politiet har tidligere meldt ud, at overfaldet blev begået af en stor gruppe på otte-ti personer.De kom kørende ad Tagensvej i to-tre biler, som de hoppede ud af for at gå til angreb på den 24-årige mand, da de så ham. Manden blev slået, sparket og stukket med kniv. Gerningsmændene forsvandt igen i bilerne i retning mod Indre By. Selvom den 24-årige mand fik flere knivstik, blev hans tilstand allerede mandag aften betegnet som værende stabil.De tre anholdte i sagen er to mænd på 25 år og en mand på 26 år.Politiet arbejder fortsat på at kortlægge, hvem de øvrige fem-syv personer i bilerne var, og hvad deres rolle var i overfaldet.Langt over 30 skyderierSiden midten af juni har bandekrigen sat sit tunge præg på København. Langt over 30 banderelaterede skyderier er blevet registreret, og politiet har måttet tage flere redskaber i brug i forsøget på at dæmme op for konflikten.Flere visitationszoner er blevet etableret blandt andet på Nørrebro og i Nordvest-kvarteret, hvor de fleste skyderier har været. En god portion våben er blevet beslaglagt, blandt dem 11 skydevåben fundet på et våbenlager på indre Nørrebro, der ifølge Berlingskes oplysninger kan kobles til Loyal to Familia.I løbet af konfliktens første tre måneder lykkedes det politiet at få 49 personer med banderelation sat bag tremmer, og man har i sensommeren indsat en helikopter og et overvågningsfly, som fortsat hænger over hovedstaden i nattetimerne i håbet om at kunne snuppe endnu flere kriminelle på fersk gerning.Og med bandekrigens aktuelle udvikling er det et værktøj, som politiet fortsat vil gøre brug af. Det meddelte Københavns Politi i en pressemeddelelse tirsdag, hvori politiet også undskyldte for de gener, som »mange« borgere har henvendt sig om - herunder støjen fra helikopteren.davh@berlingske.dk annj@berlingske.dk Det er vores vurdering, at det er et led i bandekonflikten, men det er stadig kun en vurdering.Torben Svarrer, Politiinspektør ved Københavns Politi.
Den 24-årige mand, der mandag blev stukket ned på Tagensvej på Nørrebro, er angiveligt medlem af banden Brothas. Overfaldet kan ifølge politiet være et led i den verserende bandekrig.
Hun var det forkerte sted på det helt forkerte tidspunkt. Der går nogen tid, før hun indser, hvad der lige er sket på et splitsekund.»Det gjorde ikke særlig ondt, så jeg var ikke helt sikker på, at jeg var blevet ramt af et skud. Jeg kunne ikke bevæge mig. Det var så surrealistisk,« husker kvinden, der ønsker at være anonym, da BT møder hende på stuen på 12. etage på Rigshospitalet.Her er udsigten god, og selv om hun er tydeligt mærket af situationen, er hun ved godt mod.I første ombæring troede hun, at det var fyrværkeri, hun hørte, da hun kom cyklende tæt på Den Røde Plads på Nørrebro. Hendes første indskydelse var at cykle videre. En fyr, der cykler bag hende, står af cyklen, og der kommer en mand løbende hen ad gaden.»Da går det op for mig, at jeg måske er havnet i et af de skyderier, jeg har hørt om, der har fundet sted i området. Jeg må af cyklen og løbe væk, når jeg at tænke. Men jeg når ikke langt væk, før der bliver affyret endnu et skud, som rammer mig. Jeg faldt til jorden. Jeg var i chok,« husker hun.Tomt på gadenHun kunne føle sin krop, men ikke bevæge sig. Hun griber telefonen, ringer til kammeraten, hun lige havde besøgt - og han er der straks. Politiet er der også lynhurtigt sammen med en ambulance - og en masse mennesker. En skærende kontrast til, hvordan gaden var for få splitsekunder siden.»Der var helt tomt på gaden. Skuddene hørtes som om, de blev affyret længere væk eller inde i en bygning.Der var kun mig, fyren på cyklen og en mand, der kom løbende. Han sigtede efter mig og fyren på cyklen.Ikke fordi vi var os, men fordi vi var på det sted. Det føltes så skræmmende.Meget mere skræmmende, end hvis han havde sigtet efter en gruppe, hvor man var en af mange,« siger hun.Hendes mor og søster er taget til København for at støtte hende.»Det gjorde ikke ondt, men jeg følte det som om, jeg havde krampe.I ambulancen gik det for alvor op for mig, at jeg var såret. Kuglen røg igennem mig ganske tæt på mit underliv.Jeg blev ved med at spørge ambulancepersonalet, om jeg nogensinde vil kunne få børn nu.« Det spørgsmål har hun dog fået svar på efterfølgende, og lægerne har beroliget hende med, at hun stadig vil kunne få børn.Som en dårlig film»Jeg var bedøvet i tre timer, blev opereret og var meget skræmt igen, da jeg vågnede. Men det gik godt.Idet jeg er ret ung, kommer jeg til at hele hurtigt, siger lægerne. Jeg må ikke gå på mit ene ben i seks uger.Jeg har også nogle smerter i maven, fordi de skar mig op. Men lægerne siger, at jeg vil komme mig fint uden andre mén end et ar,« siger hun, der stadig føler det totalt uvirkeligt.»Det er lidt som om, det hele bare er en dårlig film,« siger hun.Forude venter en flytning til en ny lejlighed - noget som den 31-årige smykkedesignstuderende ser frem til. Her er sågar elevator, hvilket hun får brug for de næste mange uger, hvor hun ikke må støtte på benet.»Jeg havde godt hørt om bandekonflikten, men jeg har aldrig været bange. Jeg har hørt, at de sjældent rammer uskyldige. Jeg ved godt, folk siger, at Nordvestkvarteret ikke er et rart sted, men jeg kan virkelig godt lide det. Folk er så flinke. Men nu har jeg det anderledes. Jeg er virkelig bange for at skulle tilbage - men det bliver jeg jo nødt til. Om ikke andet så for at hente mine ting.« Episoden har ikke ændret på hendes forhold til København.»Jeg elsker København, og det gør jeg stadig. Jeg har været her fem-ti gange, inden jeg flyttede hertil. Min plan er fortsat at bo her, men måske kommer der lige til at gå nogle måneder, inden jeg flytter ind i min nye lejlighed,« siger hun og smiler.»Jeg har ikke lyst til at være på Nørrebro igen. Men som en af mine venner fortalte mig, er det jo ikke sandsynligt, at jeg bliver ramt af skud igen. Det her må ikke styre vores liv.«.mbra@bt.dk '' Der var kun mig, fyren på cyklen og en mand, der kom løbende. Han sigtede efter mig og fyren på cyklen.Ikke fordi vi var os, men fordi, vi var på det sted. Det føltes så skræmmende. Meget mere skræmmende, end hvis han havde sigtet efter en gruppe, hvor man var én af mange 31-årig svensk kvinde blev ramt af skud på Nørrebro i København.
BANDEKONFLIKT Den verserende bandekonflikt i København krævede natten til torsdag sit syvende offer. En 31-årig kvinde var på vej hjem, da hun ved Den Røde Plads på Nørrebro blev ramt af et skud.
5 af 6 stjerner 
Olaf Johannessen er favorit til endnu en Reumert for sin blændende præstation i forestillingen "Diktatoren" på Nørrebro Teater . 
Gennem årtier pakkede Ib Nørgaard weekend efter weekend sin store varevogn med gamle lænestole og træborde, og han stablede kasser med porcelæn, glas og sølvtøj ovenpå for at tage på loppemarked. Skulle han på en af de lidt længere ture, f. eks. til større, europæiske loppemarkeder i Tyskland, Belgien eller Rom, lagde han en madras bag i vognen, for så kunne han også bo i bilen.For den københavnske marskandiser, der fra 1960' erne til omkring årtusindskiftet levede af at drive marskandiserforretning på Nørrebro og også solgte sine varer på alverdens loppemarkeder, var det ikke bare et arbejde, det var en måde at leve på.Selv længe efter han blev pensioneret, kunne han ikke gå forbi en container uden se efter, om der var noget i den, der kunne klunses, ligesom han helt frem til sin død i juli måned stadig var at finde ved en stand, når der blev holdt loppemarked i byen.En landsbydreng kommer til byenIb Nørgaard blev født i 1940 og voksede op i den lille sydsjællandske by Sværdborg som den ældste af fire søskende. Familien havde ikke mange penge, og da faren blev invalidepensionist og moren psykisk syg, kom to af familiens børn på børnehjem, mens den unge dreng tog sig af sin lillesøster hjemme hos forældrene i kommunehuset.Som 20-årig besluttede han sig for at forlade landsbyen for at flytte til København, hvor han blev udlært som bager. Bagerkarrieren blev dog kort, for Ib Nørgaard led af melallergi, så han begyndte i stedet at køre hyrevogn.Det var i årene som chauffør, at karrieren som marskandiser langsomt tog form. På de sene aftenvagter begyndte han at klunse, for her var sjældent kunder, til gengæld var der mange containere i de nattetomme, københavnske gader. Da han fandt ud af, at han kunne tjene penge på klunserierne, blev hyrevognen skiftet ud med en marskandiserbutik i Guldbergsgade, og gennem årtier ryddede han dødsboer og fragtede læs efter læs af gamle, brugte møbler og nips til marskandiserbutikken og på så mange loppemarkeder, at ingen til sidst havde tal på dem. Ib Nørgaard trivedes ikke i faste rammer og heller ikke i faste parforhold. Som ung havde han to af slagsen, og han fik også to døtre ud af det, men størstedelen af sit liv boede han alene. Det var ofte lidt tilfældige steder, såsom i baglokalet til sin forretning, i lejede kælderrum, på pensionater, og på et tidspunkt gratis i en kælderlejlighed mod at han hjalp ejeren med at afsyre møbler. Egentlig fast bopæl fik han først, da han som 60-årig fik tildelt en pensionistbolig på Østerbro af kommunen.Et fast tilholdssted gennem årene var dog Hermod Bodega, et lokalt billardværtshus. Ib Nørgaard var nemlig også lidt af en spillefugl, og ud over billard spillede han lotto og skak og gik fast i kortklub.Hans helt store lidenskab var poker, selvom det var et spil, han sjældent vandt i. Det afholdt ham dog ikke fra at spille om meget store pengesummer, ligesom han engang smed en helt ny og meget dyr barnevogn, som han lige havde anskaffet sammen med sin daværende kæreste til parrets nyfødte datter, i puljen. Den barnevogn tabte han også.Ib Nørgaard brød sig i det hele taget ikke meget om politisk korrekthed, heller ikke når det kom til mad. En af hans livretter var bøffer på dåse fra Aldi, for »bøfferne er saftige, og sovsen smager godt,« som han affejende sagde, når hans voksne datter endnu ville diskutere spisvaner med ham.En social enspænderBlandt venner og familie var han kendt for at være et lunt og kærligt menneske og for sine opkald, når han sad hjemme i lænestolen og hørte musik. »Du skal lige høre den her sang,« var det eneste, han sagde i den anden ende af telefonrøret, inden det blev holdt op foran højtaleren.Herefter kunne Frank Sinatra synge i mange minutter, før Ib Nørgaard endelig vendte tilbage: »Lød det ikke bare godt?« Da han stadig ryddede dødsboer, kom han ikke sjældent forbi i sin store varevogn for at forære dem ting, som han havde fundet. Halvtomme portvinsflasker og rengøringsartikler, den slags. »Så behøver du ikke tænke på sådan noget,« sagde han så. Ib Nørgaard var i det hele taget sådan en, som ikke kunne gå en tur ned ad Nørrebrogade, uden at der med jævne mellemrum kom et: »Heeej Ibber. Hvordan går det?« Da han døde af en blodprop som 77-årig spredte rygtet om hans død sig derfor også hurtigt blandt de lokale. Så selvom kun få oprindeligt var inviteret til bisættelsen, endte op mod 60 mennesker med at være med til at tage afsked med marskandiseren fra Nørrebro.nanna.martensen@informationIb Nørgaard Født 8. maj 1940, død 27. juli 2017.Havde marskandiserforretning på Nørrebro fra midten af 1960' erne til slutningen af 1990' erne. Oprindelig udlært bager.Opvokset i Sværdborg på Sydsjælland, resten af sit liv bosat på Nørrebro og Østerbro.Efterlader sig to døtre og to søstre.
NØRGAARD ET LIV ER FORBI IB NØRGAARD Ib Nørgaard levede af at klunse og rydde dødsboer og havde i fire årtier marskandiserforretning på Nørrebro i København. Han var også lidt af en spillefugl og tabte engang sin datters nye barnevogn i et spil poker.
De længes efter noget på Nørrebro.Ikke noget, som fandtes i en fjern fortid. Bare noget, som var engang før sommeren.For dengang kunne man læse i Politiken, at Mjølnerparken havde vundet trygheden tilbage, og dengang blev der ikke parkeret salatfade og patruljebiler klos op ad rutsjebanen eller på kantstenen foran fortorvscaféen.Men en bandekonflikt har sat en kæp i hjulet på en bydel, hvor selvfortællingen ellers har været diversitet, fællesskab og fremgang.Nørrebro-rapperen Hans Philip har kaldt bydelen "Skandinaviens Harlem," vistnok ment som et kompliment, men siden juni i år har den reference syntes mere virkelig, end de fleste nok havde ønsket sig.Ved særlige lejligheder kan sorte hættetrøjer med påskriften "LTF" ses i Københavns gader. Loyal to Familia, banden, som primært holder til på indre Nørrebro, har lagt sig ud med grupperinger fra ydre Nørrebro, herunder banden Brothas. Hættetrøjerne kom frem, da lederen af banden, Shuaib Khan, blev løsladt fra fængslet i marts. Ikke lang tid efter begyndte skyderierne, og torsdag nåede antallet af skudepisoder op på 38.Tre personer er dræbt i konflikten, og 24 er såret.* Onsdag aften har novembermørket lagt sig over indre Nørrebro og Blågårds Plads. Her høres den metalliske raslen af et par ældre herrecykler, som krydser hinandens veje på den brostensbelagte plads. Og så lyden af en skydedør til en stor mørkeblå politibil, som smækker bag en politibetjent med skudsikker vest og kasket.Flere patruljebiler kører rundt i området, og går man, lad os sige en journalist og en fotograf, forbi, så lyser betjentene dig i ansigtet med deres lommelygter.* Tidligere samme dag på ydre Nørrebro, klokken 09.45, har Bente Bruun Jensen og hendes lillesøster Inge Abrahamsen netop sat sig ned ved deres faste pladser. De har været oppe ved kassen og hente for 550 kroner bankoplader, og de regner med at tjene pengene hjem igen. Gerne hurtigt. Søstrene på 81 og 77 år spiller banko i Heimdalsgade i klubben Byens Bedste Banko, og det har de gjort i 40-50 år, siger de.»I hvert fald 30 år,« slår Bente Bruun Jensen fast. Hun bor i Valby, mens hendes søster bor i Brønshøj ikke langt fra Tingbjerg, hvor der tre gange siden juni er blevet skudt. Fem dage inden denne bankoformiddag blev en 20-årig mand dræbt, da han blev skudt i en bil ikke langt fra, hvor Inge Abrahamsen bor.I Heimdalsgade spilles der banko hver dag klokken 18.30, og to gange ugentligt spilles der også om formiddagen. Søstrene kommer ikke om aftenen længere. De kan ikke lide at gå i gaderne, når mørket falder på. Så kan de ikke blive kørt, bliver de hellere hjemme.»Hvorfor løbe risikoen ved at komme her om aftenen? De har jo flere gange ramt uskyldige,« siger Inge Abrahamsen, som fortæller, at emnet ofte bliver behandlet mellem spillene i bankoklubben.Hun og hendes søster er ikke de eneste, der er utrygge ved Nørrebros gader, og som kan finde på helt at blive væk.Bag dem sidder Preben Nielsen på 69 år. Han er ikke selv utryg, og hvis han endelig blev det, så skulle banderne ikke have lov at bestemme over ham, så var han kommet alligevel. Men han kan tydeligt se, siger han, at bankoholdene er blevet affolket.»Siden august eller juli er der begyndt at komme færre. En af vores veninder siger, hun ikke tør komme på grund af alle skyderierne,« siger Preben Nielsen.Han fortæller, at han og flere andre bankokammerater for et par måneder siden måtte gå uden om en blodpøl, da de gik fra Nørrebrogade og til bankolokalet.Foreningens formand, Thomas Winefeld, bekræfter, at flere af klubbens medlemmer er begyndt at blive væk, i takt med at bandekonflikten har udviklet sig. En ud af fem bliver væk, siger han.Thomas Winefeld og de to søstre mener, at politiet gør, hvad de kan. Preben Nielsen mener, myndighederne generelt er »for blødsødne« over for banderne.»De fleste af dem er gæster i det her land, og kan de ikke holde sig væk fra banderne, må de smides ud, det er den eneste løsning,« mener han.* På Blågårds Plads hænger der som i resten af byen valgplakater på enhver lygtepæl. Ø, Å, SF, S og R. V, K, I og O er fraværende. Måske er det et tilfælde.De to herrecykler er kørt forbi, og nu overtages lydbilledet af tre unge mænd, som med Tuborg-dåser i hænderne og brede smil på læben er på vej mod Nørrebrogade. Der er barerne åbne til sent, også selv om det er onsdag.Et par hundrede meter fra Blågårdsgade ligger Folkets Park og Griffenfeldsgade. Flere politibiler er lige kørt herfra. Klokken er 19.40.Her sidder enkelte unge på fortovscaféerne. En gruppe unge mænd med hættetrøjer fortrækker, lukker en metalport efter sig og forsvinder ind i en baggårds mørke.Kun et par og tyve minutter senere ser gaden helt anderledes ud.Halalslagteren vil have Danmark tilbageI sidste uge blev en 30-årig mand, far og bandemedlem slået ihjel, da han blev skudt på ydre Nørrebro. To andre unge mænd blev også ramt, og projektiler fløj gennem ruderne på A&amp;O Hostel. Gerningsmændene slap væk.Skud foran hostel på Tagensvej. Tre ramt af skud på Tagensvej. En person dræbt efter skud på Tagensvej. Sådan lød det i aviser og på tv i døgnet efter. »Skud,« »Nørrebro,« »Tagensvej.« Ali er slagter. På Tagensvej. Et par hundrede meter fra gerningsstedet. Han har haft sin butik i 19 år, og det har aldrig været en dårligere forretning.»Der er ingen mennesker på gaden længere.De tør ikke, og derfor har jeg heller ikke ret mange kunder. De ødelægger det for alle os andre,« siger han om banderne og peger mod boligblokkene i Mjølnerparken nogle få hundrede meter fra hans slagterbutik.Ifølge Ali selv ligger indtjeningen nogle dage på halvdelen af normalen. Specielt i de mørke timer bliver kunderne væk, siger han.Han ville ønske, at flere kunder kom forbi.Men han forstår dem godt, for han advarer selv sine børn om at komme i området.Han har sønner i samme alder som flere af de bandemedlemmer, der er blevet skudt.»Det her er ikke Danmark. Det er krig. Det er ikke Danmark som i gamle dage. Jeg ved ikke, hvad der er sket,« siger Ali.Skyderierne på Nørrebro har fået slagteren til at overveje, om han skal flytte sin butik.Men det er ikke nemt, når kundebasen er på Nørrebro, og når han og familien selv har boet i området i 20 år. Han vil se det an, siger han. Et år. Måske to.Ali mener, ligesom Preben Nielsen fra bankoklubben, at der skal hårdere metoder til, hvis bandekonflikten skal løses.»Fængslerne er som et hotel i Danmark.Det har de mennesker ikke respekt for,« siger han.Alis fortælling om færre kunder og faldende omsætning vækker genklang i forretningerne omkring ham.Blomsterhandleren nikker, og frisøren, Muhueddin Hani, gør det samme. Han var i salonen, da den 30-årige mand blev dræbt længere oppe ad gaden.»Jeg synes, det lød som fyrværkeri. Jeg stak hovedet ud af døren og kiggede ned af gaden, men jeg kunne ikke se noget unormalt.Men efter fire-fem minutter kom politibilerne, og så vidste jeg godt, hvad det var, jeg havde hørt,« siger han.I kiosken ved siden af er tonen skarp. Her er manden bag kassen, Sharaz Haider, ikke bare træt af banderne og skyderierne. Han er vred.»De bandemedlemmer skal ud. Det er det eneste, de har respekt for.« »Vi er en hel del, som er kommet til Danmark for at få fred, og så render de og ødelægger det. Vi vil bare have fred,« siger han.I løbet af en halv times tid kommer flere personer ind i kiosken og deltager i diskussionen.Men de vil ikke have deres navn i avisen.»Arr, det er nok ikke så smart. Jeg kender nogle af dem i banderne, så jeg vil ikke tale dårligt om dem,« siger en ung mand. Han er vokset op et par gader fra Mjølnerparken, og er man det, kan man ikke undgå at kende folk i bandemiljøet, siger han.Sharaz Haider er, ligesom slagteren, far.Til en dreng på 17 år. Og ham er han bekymret for.»Heldigvis ved min søn godt, at det er alvor, så han passer på,« siger Sharaz Haider.Klokken cirka 20.20 affyres ét skud i Griffenfeldsgade.En person er ramt. Skuddet bliver afgivet ud for en kiosk, hvor medlemmer af Loyal to Familia ofte hænger ud. For 20 minutter siden holdt der flere politibiler netop der. K ort efter er området omkring Griffenfeldsgade og Folkets Park spærret totalt af. Personer, der nærmer sig området, iagttages nøje af de mange politibetjente, som befinder sig omkring afspærringen, og betjentene stopper flere biler og beordrer unge mænd med indvandrerbaggrund til at stige ud. De bliver visiteret, ligesom det under bandekonflikten er blevet gjort mere end 3.300 gange før.Griffenfeldsgade er lige så sammensat som Nørrebro selv. Den bliver kaldt "Little Mogadishu" med henvisning til de somaliere, der driver forretning i gaden, og som hænger ud her.Men her er også moderne caféer, hvor unge etniske danskere spiser avokado-madder og drikker Gin og Tonic.På caféerne er gæsterne fanget. Flere af dem sad udenfor, da skuddet lød, og nu sidder de bag caféernes ruder. Politiet fortæller dem, at de ikke må gå ud, før deres teknikere har arbejdet færdigt. De poder en af de metalporte, som fører ind til baggårdene.En af caféerne leverer mad ud af huset. I dag hjælper politiet, for madbuddet kan ikke komme hen til caféen og hente maden. En tjener på caféen rækker af brun papirpose med mad ud til en ung politibetjent, som smyger sig forbi politiets teknikere og giver posen videre til buddet.Flere cyklister møder politiets afspærring.En af dem stopper op.»Hvad fanden har de nu lavet?«.En tro på Nørrebros diversitetLåsen går op til Nørrebrogade 230. Et par etager oppe går døren op til en stor lejlig- 26, 2200 København N (1 person ramt) en dræbt) Havnevej Havnevej hed. Som i rigtig stor. Thordis Hofdahl, mor til Johan på fem og til bonussønnerne Bastian og Silas på 14 og 16 år lukker os ind. Hun elsker Nørrebro for diversiteten og mødet mellem mennesker fra tusinde forskellige baggrunde, siger hun.Familien bor tæt på Nørrebro Station og heller ikke langt fra Mjølnerparken. Siden juni i år har der været seks skudepisoder inden for kun få hundrede meter fra lejligheden.Nørrebro er i øjeblikket som to parallelle virkeligheder, siger hun.»Når når jeg henter min søn om eftermiddagen, og vi måske leger lidt på legepladsen, så sidder der en masse andre forældre, og deres børn løber rundt og leger. Det er jo super hyggeligt og idyllisk, men så holder der et salatfad, og der står en masse politibetjente midt i det hele. Det er sådan lidt surrealistisk, at der skulle være et problem,« siger Thordis Hofdahl.Men når det bliver aftentid, så er hun og familien sjældent at finde i gadebilledet. Og hvis hun åbner vinduet om aftenen og kigger ned ad Nørrebrogade, så kan hun mærke en anden stemning, siger hun. Det er andre mennesker, der går på gaden, og det er ikke nogen, hun taler med.»Jeg kender ikke de unge mænd, som man ser på gaden om aftenen. Jeg ser dem, men jeg ved ikke, om de ser mig. Jeg kender ikke deres verden, og jeg aner ikke, hvordan jeg skulle få adgang til den.« Efter at det 30-årige bandemedlem blev dræbt på Tagensvej i sidste uge, deltog Thordis Hofdahl ved et såkaldt gademøde, som arrangeres af frivillige på Nørrebro. De kalder sig "Vi tager gaderne tilbage", og de mødes på de forskellige gerningssteder dagen efter hvert skyderi.Efter drabet på den 30-årige var fremmødet stort. Og Thordis Hofdahl faldt i snak med nogle somaliske kvinder, som var i familie med den dræbte. Netop det drab gjorde indtryk på hende, fordi det havde karakter af »en dødspatrulje,« som gik meget målrettet efter netop en person, fortæller hun.Men hun kan heller ikke slippe tanken om den 16-årige Servet Abdija, der blev likvideret foran opgangen til den lejlighed, hvor han boede med sin familie. Politiet sagde med det samme, at man ikke regner det mord for at være en del af bandekonflikten.Børn ned til trettenårsalderen er blevet afhørt af Københavns Politi og efterforskningsleder Hans Erik Raben har gentagne gange opfordret børn og forældre til at komme til politiet, hvis de ved noget som helst om drabet. Endnu er ingen anholdt i den sag.Thordis Hofdahl siger selv, at hun er en del af det Nørrebro, som har uddannelsen og økonomien og ressourcerne i orden. Hun ved, at hendes liv står i kontrast til flere af hendes medborgere, som bor i Mjølnerparken eller i de andre sociale boligområder.Hun vil gerne komme den anden del af Nørrebro mere ved, og hun har også samtaler med somaliske kvinder fra området.»Af en eller anden grund kommer vi bare ikke i hinandens hjem. Vi kommer ikke rigtig tæt på hinanden,« siger Thordis Hofdahl.Alligevel føler hun, at de mange skyderier faktisk er med til at skabe en smule mere kontakt mellem Nørrebro-borgerne.»Jeg oplever, at folk er rigtig gode til at smile til hinanden for tiden, og der er en varme, som jeg tror opstår netop på grund af den modgang, der er i øjeblikket,« siger hun.På den legeplads, som Thordis Hofdahl leger med sønnen Johan på, gør Elísabet Weisshappel det samme. Børnene er et og to år, og de skal have to hurtige ture på blæksprutte-rutsjebanen på vej hjem.»Alle tænker da lidt på skyderierne, men det ændrer ikke det helt store for vores familie.Men jeg fortæller min mand, at han skal passe på, når han går ud om aftenen,« siger hun.Hun har boet på Nørrebro i en håndfuld år.»Faktisk er jeg begyndt at sætte den lille ekstra lås på min dør. Den lille med kæden,« siger Elísabet Weisshappel.* På Griffenfeldsgade får cafégæsterne igen lov til at gå ud. Ikke mange af dem skal dog hjem foreløbigt. De sætter sig igen på stolene på fortorvet.Her er også stadig masser at se på.To unge kvinder og et par forklarer, at de hørte ét knald og så nogle unge mænd gå i dækning bag en grå Mercedes, som stadig holder tæt på kiosken. De så ingen flygte fra stedet efterfølgende.Politiet kæder hurtigt skyderiet sammen med bandekonflikten, men dagen efter åbner politiinspektør Torben Svarrer for, at der kan være tale om en vådeskud. Det lykkes ikke politiet at anholde nogen i forbindelse med skyderiet.* I telefonen giver Torben Svarrer en forklaring på, hvordan det igen og igen kan lykkes bandemedlemmer at affyre skud i områder, hvor politiet er massivt tilstede med patruljebiler, mobile politistationer og fodpatruljer.»Bandemedlemmerne holder meget nøje øje med, hvor politiet befinder sig. Ofte er der helt mennesketomt, når vi er til stede.Nogle gange skyder de kun få minutter efter, at vi er kørt derfra, og vi kan ikke være alle steder hele tiden,« siger han.Men når I er så tæt på dem, hvorfor kan I så ikke sætte efter dem? »Når de kører derfra, tilsidesætter de al sikkerhed.Det er over for rødt, og det er uden hensyn til deres eget eller andres liv. Sådan må og vil politiet ikke køre.« Men I har haft en helikopter og et fly i luften over København stort set hver eneste eftermiddag og aften de seneste måneder. Er det ikke netop, når gerningsmændene flygter, I skal kunne bruge dem? »Helikopteren er et godt værktøj, men vi oplever, at de for eksempel er lynhurtige til at skifte køretøjer. Vi har haft både fly og helikopter efter flugtbiler. Nogle gange helt op til Nordsjælland. Men vi har bare endnu ikke haft held til at tage dem direkte ud af deres biler i forbindelse med skyderi. Vi har dog gjort det med knallerter.« Da en terrorist i 2015 skød og dræbte ved først Krudttønden og så den jødiske synagoge i København, lykkedes det politiet forholdsvis hurtigt at finde ham. Sætter I samme maskineri i gang, når der er skyderi ved Mjølnerparken? »Vi sætter samme remedier i gang som efter ethvert andet angreb. Ham, der angreb Krudttønden og synagogen, gjorde nogle ting bagefter, som vi kunne spore. Han stjal en bil, og han prajede en taxa. Bandemedlemmerne har planlagt deres flugt langt bedre,« siger Torben Svarrer.Han får et spørgsmål om de mange visiteringer, som Københavns Politi foretager i de visitationszoner, som er oprettet i området omkring Nørrebro.»Jeg kan ikke svare på, om vi visiterer helt lige så meget, som...« Der bliver stille i røret et kort sekund.»Prøv at hør', jeg er nødt til at løbe. Jeg ringer tilbage.« Dut, dut, dut.I samme øjeblik tikker et telegram fra Ritzau ind.»Politiet har fået anmeldelse om skud i Mjølnerparken.« Klokken er 15.40 torsdag eftermiddag.Evakuering To døgn tidligere sidder Eskild Dahl Pedersen på sit kontor. Han er såkaldt tryghedschef i Lejerbo, som er den boligforening, der administrer Mjølnerparken. Han har lige haft et møde med en af de familier, der bor i byggeriet.»De bad mig hjælpe dem med at flytte herfra. Sønnerne i familien bliver presset af banderne. De er ikke selv med i banderne, men de har minoritetsbaggrund, og derfor er de i bandernes søgelys. Forældrene har så besluttet, at de bliver nødt til at flytte væk fra boligområder som Nørrebro, Tingbjerg, Nordvest eller Amager og finde et sted at bo, hvor de er ude af de zoner, hvor banderne har mere styr på magten end myndighederne har,« siger Eskild Dahl Pedersen.Der er sket en stigning i familier, som gerne vil væk fra Mjølnerparken, forklarer han.»Der er jo ikke noget at sige til, at folk gerne vil evakueres i den her situation. Hos den familie, der lige har været på mit kontor, havde en 10-årig dreng stået og kigget ud ad vinduet, og han så det hele, da en mand blev dræbt. Det er ikke sundt, og det skal der tages hånd om,« siger Eskild Dahl Pedersen.Han viser rundt i Mjølnerparken, som er bygget op af en række gårde, nogle grønne arealer og nogle boldbaner. Langs den ene flanke ligger en fodboldbane i fuld størrelse, som adskilles fra Mjølnerparken af en vej med parkerede biler. Her er der blevet skudt flere gange, forklarer Eskild Dahl Pedersen.Med hans hjælp indvilliger beboere i at forklare, hvordan de oplevede nogle af skyderierne.En mand i 50' erne stod og talte med andre på hans alder, da der en dag kom to unge mænd kørende på en knallert og skød omkring sig. De midaldrende mænd kastede sig ned på jorden. Ingen blev ramt den dag.»Beboerne har efterspurgt at få en af de mobile politistationer herovre. Det er ikke sket. Man har valgt at placere en et stykke derfra og en på Blågårds Plads. Det betyder så, at de unge og den bande, der holder til på Blågårds Plads, har bedre politibeskyttelse end folk herude,« siger Eskild Dahl Pedersen.»Man tænker jo til at starte med, at det kan godt være, de lykkedes med det en gang, men det sker ikke to gange. Jo, det gjorde det. Men ikke tre gange. Jo, det gjorde det. Men ikke fire gange. Jo, og denne gang med et automatvåben og med fatale følger for et menneske og hans familie.« * Torsdag skete det så igen.Da Jyllands-Posten kommer frem, er vejen mellem fodboldbanen og Mjølnerparken spærret af. En ambulance er lige kørt fra stedet med udrykning og politieskorte.Foran afspærringen taler fem unge mænd med en politibetjent. Specielt en af mændene er tydeligt oprevet. De beder politibetjenten sørge for, at en far, som opholder sig i en lejlighed, kan få hjælp. Han er gået i chok, siger de.I en af gårdene stimler talrige beboere sammen.Her er mødre, fædre, børn og mange unge mænd, som med hætter trukket op over nakken har stillet sig langs husmurene. Politiet afhører vidner. Mange af vidnerne til skyderiet er børn. Piger på mellem 10 og 14 år. De har set to mænd komme kørende på en knallert. De var maskerede og iklædt mørkt tøj. Flere fortæller, at to personer er blevet ramt af skud, og at den ene skulle være kommet alvorligt til skade.Der er en trykket stemning i gården. Der bliver råbt efter en politimand, som har smilet til de piger, han har afhørt.»Hvad fanden står du og griner for? Hva'? Hvad fanden laver du?« En gruppe pressefotografer går igennem gruppen af beboere og får skældsord med på vejen.»Hvis du tager et billede, så flækker jeg dit kamera,« får Jyllands-Postens journalist at vide.* Senere meddeler Københavns Politi, at en 22-årig mand er blevet dræbt. Han sad i en bil sammen med to andre mænd. En af dem blev strejfet af skud. Den tredje slap væk uden at blive ramt.Om aftenen anholder Københavns Politi først en 28-årig mand på Frederiksberg og senere to 21-årige mænd i forbindelse med skyderiet, lyder det fra politiinspektør Torben Svarrer.Samme aften har Københavns Politi indbudt til pressebriefing. Politidirektøren selv, Anne Tønnes, er mødt op, og hun har et budskab med.»Vores strategi er, at vi har sat massivt ind for at presse og stresse banderne, og det er vores indtryk, at det lykkes rigtig godt.« »Vi har fængslet mere end 60 bandemedlemmer, og vi har taget rigtig mange våben og stikvåben ud af spillet. Så vores strategi fortsætter,« siger Anne Tønnes.Fredag bliver de tre fremstillet i grundlovsforhør og alle sigtet for medvirken til drab og drabsforsøg. Ifølge sigtelsen har de tre hjulpet gerningsmændene med at slippe væk, efter de havde skudt ved Mjølnerparken.De bliver varetægtsfængslet frem til 21.november.Om eftermiddagen mødes Københavns Politi med beboerforeningen i Mjølnerparken for at tale om beboernes sikkerhed. Og efterfølgende lyder meldingen fra politiet, at der fra nu af vil holde en mobil politistation ved Mjølnerparken fra cirka klokken 11.00 til midnat hver dag.Se dig over skulderenNogle få hundrede meter fra Mjølnerparken og forbi legepladsen, hvor Thordis Hofdahl og Elísabeth Weisshappel leger med deres børn, mødes en gruppe drenge og unge mænd hver aften. De har givet håndslag på at overholde aftaler, træne hårdt og holde sig væk fra joints, bander og ballade.De bokser i klubben SIK Fight. Nogle af dem er nybegyndere, andre er talenter, og en af dem er dobbelt europamester. De fleste af dem bor på Nørrebro.En af nybegynderne er Mahan Sheerani.Han er 16 år og går i 10. klasse. Han føler, at boksningen og træningen kan lære ham noget om, hvad det kræver at få succes. Og så er det en mulighed for at få et fællesskab.Et sundt et af slagsen, vel at mærke.For hans forældre fortæller ham, at han skal passe på, hvem han færdes med.»De siger til mig, at hvis sådan nogle bandetyper taler til mig, så skal jeg bare ignorere dem,« siger Mahan Sheerani.Madhi Hassan Jallaw er mere erfaren.Han er 17 år, og det er ham, der er dobbelt europamester. Også han kan blive påvirket af bandekonflikten.»Det påvirker alle. Når der har været en episode, så ringer man lige hjem for at høre om familien og høre, om der er sket noget med dem. Og bagefter ringer man til vennerne for at høre om det samme. Det er sørgeligt, men man må bare passe sig selv,« siger han.Og der er forskel på Nørrebro nu og for måneder tilbage, synes han.»Når det er aften, kan man ikke se, hvem der er hvem. Og så kan det hurtigt gå galt.Derfor skal man kigge sig over skulderen nogle gange,« siger Mahdi Hassan Jallaw.michael.thykier@jp.dk gregers.tycho@jp.dk Der er jo ikke noget at sige til, at folk gerne vil evakueres i den her situation Eskild Dahl Pedersen, tryghedschef i Lejerbo København.Fakta: PREMIUMSe videoer og hør beboerne på Nørrebro fortælle om situationen på jp.dk/ premium.
I en stolt bydel, hvor der har hersket en tro på diversitet og sameksistens, brød en konflikt ud for flere måneder siden, og den brænder stadig i lys lue. Den verserende bandekonflikt er et emne i både bankoklubben og bokseklubben. Jyllands-Posten brugte ugen hos beboerne på Nørrebro. Undervejs blev to såret og én dræbt af skud.
En demonstration i anledning af 10-årsjubilæet for Ungdomshusets rydning på Jagtvej 69 på Nørrebro i København udviklede sig onsdag aften til uroligheder med stenkast mod politibiler og hærværk mod banker. Ifølge politiet er ni personer blevet anholdt, og to betjente er kommet lettere til skade i forbindelse med urolighederne.Det fik i går flere til at stille spørgsmålet, hvorfor Ungdomshusrydningen endnu 10 år efter kan vække så megen vrede, og hvad det er, demonstranterne ønsker at opnå.Marco Malcorps er tidligere aktivist i Ungdomshuset og deltog i demonstrationen i onsdags, men forlod den, inden det kom til uroligheder, og deltog ikke i hærværk eller lignende.Han vil ikke udtale sig på hele demonstrationens vegne, men forklarer, at det for ham handlede om at markere, " at det var 10 år siden, at Københavns Kommune på skammeligste vis smed os ud af vores hus, fordi de foretrak en kristen, fundamentalistisk sekt fra den yderste højrefløj frem for os"." Jeg havde et behov for at mødes med nogle mennesker og mindes den her dag. Det handlede om at vise, at det kan godt være, at I prøvede at slippe af med os, men vi er her stadig," siger han.Han tager afstand fra urolighederne, men mener på et principielt plan, at voldelig modstand kan være nødvendigt i politiske kampe." Som udgangspunkt kan det i en politisk kamp være nødvendigt at tage fløjlshandskerne af og vise det teoretiske magtmonopol, at deres magtmonopol kun eksisterer al den stund, man anerkender, at det har magten.Var onsdag det rigtige tidspunkt at vise, at man i øvrigt var rigtigt træt af Danske Bank? Nej, det synes jeg ikke, at det var. Jeg havde helst set en mere fredelig afvikling." Politiet trængte senere på aften ind i det nye ungdomshus på Dortheavej i Københavns Nordvestkvarter og foretog en ransagning, og Københavns overborgmester Frank Jensen (S) erklærede i går, at han vil genoverveje kommunens økonomiske støtte til Ungdomshuset på Dortheavej, hvis optøjerne udsprang derfra.En kilde, som ønsker at være anonym, men hvis navn er redaktionen bekendt, var til stede under demonstrationen, og da politiet stormede Ungdomshuset på Dortheavej.Han fortæller, at konfrontationerne ikke var planlagt fra Ungdomshuset på Dortheavejs side. Han understreger dog samtidig, at han ikke taler officielt på vegne af Ungdomshuset, men som privatperson." Selvom vi fik et nyt hus, så føler os stadig rigtigt dårligt behandlet, men det var ikke meningen, at det skulle udarte sig på den måde. Det kom bag på os," siger han.Han deltog ikke i hærværket, men ser ikke noget stort problem i, at der blev knust butiksvinduer på banker og vil derfor ikke tage afstand fra dem." Selvom man indkalder til en fredelig demonstration, så kan man desværre ikke forvente, at alle opfører sig som planlagt. Men vi kan ikke tage ansvaret for alles handlinger," siger han.René Karpantschof er sociolog og ekstern lektor ved Københavns Universitet. Han har beskæftiget sig med den radikale venstrefløj i København og var som ung selv aktiv i den københavnske bzbevægelse.Han mener, det er svært at tale om en samlet bevægelse og fælles mål med demonstrationen." Det var bare en markering af rydningen af Ungdomshuset, men måske for nogen en anledning til at markere en generel utilfredshed med visse tilstande i samfundet", forklarer han og tilføjer: " Det, man kan konstatere, er, at der åbenbart er nogle, der mener, at oprør mod banker og politi stadig er relevant i dag. Men hvor mange, der er, og præcis, hvad de vil, det er svært at sige. Men der var i hvert fald nogen, som brugte lejligheden til at vise den form for oprør. At banker er griske og forfærdelige, det er der nogen af de mere alternative og radikale miljøer i København, der mener, man skal reagere på. Men det lignede ikke noget, der var en del af nogen organiseret kampagne." Han mener, at nogen benytter sig af voldelige midler, fordi det gennem tiden har vist sig at virke, men at strategien lige så godt kan have den stik modsatte effekt af intentionen." I dette tilfælde har det jo været en masse politikere ude og tage afstand og fordømme, og alt tyder jo på, at det har været en skadelig strategi. Men det har i hvert fald skabt opmærksomhed," forklarer René Karpantschof.Thomas Olesen er lektor ved Institut for statskundskab på Aarhus Universitet og har skrevet en bog om politiske protestbevægelser.Han mener også, at urolighederne er med til at skabe opmærksomhed, som medfører et dilemma." Aktivister vil typisk gerne have medieopmærksomhed.Og adgangen til medierne bliver automatisk lettere, hvis man gør et eller andet, der er sensationelt eller opsigtsvækkende.Så snart, der er nogen, som kaster med sten mod politiet, har man en sikker vej til forsiden. Så hvis medieopmærksomhed er et mål i sig selv, så er det jo en succesfuld metode." Men han forklarer også, at opmærksomhed ikke er lig med at blive lyttet til eller forstået." Kommer protesten til at handle om protesten selv, eller kommer det til at handle om budskabet? Hvor meget skinner budskabet igennem? I dette tilfælde er det jo i høj grad balladebudskabet, som står tilbage. Og spørgsmålet er, hvad det var, de ville? Hvad der var deres motivation? Har de noget meningsfuldt at sige? Det når man ikke rigtigt frem til, fordi balladedimensionen kommer til at overtage.".mortensen@k.dk Hvad var deres motivation? Har de noget meningsfuldt at sige? Det når man ikke rigtigt frem til, fordi balladedimensionen kommer til at overtage.THOMAS OLESEN, LEKTOR, AARHUS UNIVERSITET.Fakta: En årelang kamp om Jagtvej 691982: Ungdomshuset åbner på Jagtvej 69 på Nørrebro.2001: Frikirken Faderhuset køber Ungdomshuset.August 2006: Østre Landsret afgør, at de unge fra Ungdomshuset skal forlade adressen senest den 14. december samme år.Oktober 2006: Fonden Jagtvej 69 tilbyder Faderhuset fem millioner kroner for Ungdomshuset. Faderhuset afslår tilbuddet. To måneder senere tilbyder fonden 15 millioner kroner for huset, men det afviser Faderhuset også.Den 1. marts 2007: Politiet rydder Ungdomshuset. Fire dage senere begynder Faderhuset at rive huset på Jagtvej 69 ned.2010: Faderhuset sælger grunden til Udviklings-selskabet af 2010.2017: Grunden bliver lånt ud til Vendepunktet, der vil bruge den til hjemløse.KILDER: RITZAU, TV2 OG DR.
10-årsdagen for rydningen af Ungdomshuset på Nørrebro i København endte i vold, hærværk og flere anholdte. Men hvad ønsker de unge bag urolighederne at opnå, og hvorfor udmøntede det sig atter i vrede og vold?
- Hvad laver du? Jeg er ikke en del af det her! Sådan lød det fra en helt tilfældig mand, der natten til i går dybt chokeret blev råbt an af en mand med en pistol.Manden var på vej ud af en kiosk, hvor han havde købt en sodavand på vej hjem fra biografen.Han beskrev, at pistolmanden var hætteklædt og lignede en ' pusher'.Pistolmanden løftede sit våben mod ham, og i sekunderne efter bragede mindst to skud løs i retning mod manden.Den tilfældige borger blev ikke ramt. Så heldige var to andre ikke.Det var status efter et natligt skuddrama på Nørrebro i København.Livstruende skudPistolmanden fortsatte efter det første skyderi sit togt, da han kort efter skød mod en 28-årig tilfældig svensk kvinde. Kvinden, der var på vej hjem på cykel, blev ramt i ballen. Projektilet gik ud gennem maveregionen. Hun gennemgik kort efter operation på Rigshospitalet. Ifølge en retsmediciner kan hun have været i livsfare.En tilfældig mand, der cyklede bag ved kvinden, blev ramt af et strejfskud.Ingen af de tre personer har ifølge Københavns Politi noget med bandemiljøet at gøre.En 26-årig er anholdt i sagen.Betjente så skudBetjente fra Københavns Politi, der var i området i forbindelse med en anden opgave, hørte skuddene og reagerede hurtigt.Ifølge rapportmaterialet, der blev fremlagt i gårsdagens grundlovsforhør, så den ene betjent gerningsmanden lunte op ad Nørrebrogade.I sin ene hånd holdt han en pistol, og betjenten så, hvordan han afgav flere skud i retning mod Den Røde Plads, hvor den 28-årige kvinde blev ramt.På trods af både råb og varselsskud tog pistolmanden flugten. Af frygt for at ramme forbipasserende skød betjenten ikke direkte mod pistolmanden.Det blev til en længere jagt til fods gennem Nørrebroparken, hvor betjentene endnu en gang skød varselsskud.Jagten endte på Krogerupgade, hvor manden forsøgte at gemme sig under en bil, da han blev anholdt.11 afskudte hylstreBetjentene beskrev i deres forklaring, at den anholdte virkede påvirket af stoffer, og at han impulsivt forklarede, at han gemte sig, fordi han havde hørt skyderiet.Politiets efterfølgende undersøgelser viste, at der lå 11 afskudte hylstre over en strækning på 85 meter. De fandt desuden handsker, maskering og en pistol, hvor alle skud i magasinet var tømt.Da den 26-årige i går blev fremstillet i grundlovsforhør, nægtede betjente fra Københavns Politi flere Loyal to Familia-bandemedlemmer adgang til retslokalet.De fik besked på, at kun en enkelt af dem kunne få lov til at være til stede i retten.De resterende 15-20 stykker fra den berygtede bande samlede sig i en gruppe ikke langt fra Københavns Byret.Vidner: Det er surrealistiskSkyderiet foregik midt om natten, og derfor lå 27-årige Thomas Krogsgaard, ligesom så mange andre beboere på Nørrebro, trygt og sov. Lyden af skud hev ham ud af søvnen, og højt hævet over gadeplan - fra sit stuevindue med udsigt over gerningsstedet ved kiosken til Den Røde Plads - blev han vidne til skudepisoden.- Jeg så en mand løbe fra kiosken og ned mod pladsen.Der lød et højt skrig, og jeg for hen til vinduet igen, hvor en masse mennesker var stimlet sammen om en kvinde, siger han.Står til en endefuldPolitibiler og ambulancer kom hurtigt til stedet, og Thomas Krogsgaard kunne fra vinduet kunne se, at kvinden blev hjulpet og kørt væk i ambulancen.- Det var fuldkommen surrealistisk, siger han.Thomas Krogsgaard indrømmer, at den seneste tids konflikt har fået ham til at kigge sig lidt ekstra over skulderen, når han har bevæget sig rundt i sit nærområde.- Da jeg flyttede hertil for fem år siden, var det ikke lige det her, jeg havde forestillet mig, siger han.Også Jens Christan Uldall-Hansen var hjemme, da skudsalven lød uden foran hans vinduer.Han blev ligesom Thomas Krogsgaard vækket af skuddene.- De burde få en endefuld, siger Jens Christian Uldall-Hansen om de personer, der skyder på Nørrebro.Nægter sig skyldigDet er en ledende person inden for LTF (Loyal to Familia, red.), der natten til i går blev anholdt for at have skudt løs på Nørrebro.Det erfarer Ekstra Bladet.Den 26-årige tilhører LTF's ledelse kaldet Nationalen.Og ikke nok med, at politiet i hans hjem fandt en skudsikker vest og tøj med LTF's logo på - hans krop er også prydet med en ganske omfangsrig tatovering, der viser hans tilhørsforhold til banden, kom det frem under grundlovsforhøret i går.Det er en gåde, hvad der ifølge sigtelsen fik den 26-årige til at gå ud og skyde.Han nægter sig skyldig i sigtelsen om forsøg på manddrab, men ville ellers intet sige.29 år dage var der gået, siden den senest registrerede skud-episode eller sammenstød på Nørrebro og i Københavns Nordvestkvarter mellem de rivaliserende grupperinger, LTF og Brothas.Københavns Politi har dog tidligere meldt ud, at det var for tidligt at tale om fred. Også på trods af flere tiltag i kulissen - ikke mindst fra folk i området, der søgte at mægle.Ordensmagten har da også fastholdt deres massive tilstedeværelse i området dag og nat.Den 26-årige er ikke uvant med hård kriminalitet.Under grundlovsforhøret kom det frem, at han tidligere er dømt i flere sager om vold og for vold mod tjenestemand.Han har blandt andet afsonet en længere dom i forbindelse med et voldsomt knivstikkeri.Retten har nedlagt forbud mod at oplyse den 26-åriges navn. Han blev fængslet i foreløbig 27 dage.db@eb.dk kmr@eb.dk asl@eb.dk fleck@eb.dk Pistolmanden løftede sit våben mod ham På trods af både råb og varselsskud tog pistolmanden flugten Ingen af de tre personer har ifølge Københavns Politi noget med bandemiljøet at gøre.Fakta: Elsker at bo på NørrebroEkstra Bladet har spurgt beboere på Nørrebro om deres reaktion efter nattens skyderi. Jette, 71 år: - Det er simpelt hen fantastisk, hvad politiet gør. De stiller op for os herude både nat og dag. Hver gang der er det mindste, står politiet klar til at hjælpe. Hvis banderne i det mindste kunne ramme hinanden, så ville det være bedre.Jeg synes, det er modbydeligt, at det altid går ud over uskyldige mennesker. Det er dog ikke noget, der får mig personligt til at føle mig utryg. Jeg elsker at bo på Nørrebro. Lærke, 28 år: - Jeg vidste faktisk ikke engang, at der havde været et skyderi i nat. Det opdagede jeg først, efter at jeg kom ud og så politiet på gaden. Der er ikke nogen steder på Nørrebro, hvor jeg ikke kommer. Det rører mig ikke, at der er skyderier en gang imellem. Jeg føler mig helt tryg. Zakarea, 29 år: - Jeg er utrolig bekymret for, hvad det er, der foregår. Jeg arbejder ikke langt herfra, og jeg kommer her fra tidlig morgen til aften. Jeg vil nødig være det næste tilfældige offer, der bliver ramt af en kugle. Noget, der næsten kan gøre mig mere trist, er, hvad det får andre til at tænke om mig. Jeg vil nødig sættes i bås med de bander, der skaber ødelæggelserne heromkring.
NØRREBRO: Tre tilfældige personer blev natten til torsdag beskudt - en 26-årig mand med tilknytning til Loyal to Familia er nu varetægtsfængslet.
Teaterdirektør Mette Wolf på Nørrebro Teater tror på klassikerne.Hun har plejet Benny Andersens forfatterskab med Svantes lykkelige dag og Kjeld Abells hit Melodien der blev væk. Nu er turen så kommet til Gustav Wied og hans roman Livsens Ondskab fra 1899, som Mette Wolf selv har dramatiseret, effektivt og dynamisk.Det er blevet en brutal Livsens Ondskab - stiliseret og komisk. Instruktøren Christoffer Berdal har blik for det groteske i denne historie om lillebyens ulidelige selvkontrol, og han har instrueret personerne så fysisk ekstremt, at alle virker som marionetter. Scenografen Palle Steen Christensen har fulgt op med alverdens sceniske overdrivelser - fra påmonterede fuldskæg til aftagelige tøndemaver og en selvdød hane. Og rumligt er hans pointe, at jorden i stykkets lilleby godt nok er rund, men at den hælder opad, så alle ender med at trimle tilbage ind i sladderen.Det er sjovt tænkt.Bange for at døDen ukuelige pessimist Knagsted er romanens drivende kraft. Han forstyrrer byens bedsteborgerne, fordi han er så anderledes i sin modbydelighed end alle andre. Knagsted dyrker livets sorte sider i rå sarkasme.Som når han tvinger den gamle, syge Mørch med på endeløse vandreture på kirkegården, selv om han udmærket ved, at Mørch er rystende bange for at dø. Tom Jensen er en besk Knagsted - med brutal knirkestemme og gennemført hensynsløshed.Og Peder Holm Johansen er en skælvende angst Mørch med øjnene stift rettet mod de ventende orme. Når de to vandrer sammen, flår Knagsted så hårdt i Munch, at han nærmest flyver i dødsspiral i luften.Det er herligt.Men det er faktisk Peter Zandersen, der løber med historien i rollen som Thummelumsen. Denne vanskabte mand med skæv skulder og enfoldigt livssyn er aldrig flyttet fra sin mor. Han sparer sammen til at kunne købe familiens tabte slægtsgård tilbage - og derfor går hans liv med forbitret optælling af spareskillingerne.Peter Zandersens altafslørende krop er hele tiden foran hans tale.Hans Thummelumsen kaster sig rundt på gulvet og serverer mad som tjener i fri jonglering med fadene - med en smidig krop i uafbrudt perpleks bevægelse. Det er fascinerende anarkistisk komik i en overrumplende koreografiaf Christel Klan Stjernebjerg.En skive hamburgerrygOver for ham står Ditte Gråbøl så i rollen som Mor Karen med hjemmestrikket muffedisse og flittige hænder over tom mave, for hendes søn sparer på maden. Ditte Gråbøl har en vidunderlig bekymret vrantenhed over sig, når hun prøver at snakke sin umulige søn til fornuft.Hun vil også gerne have ham til at gifte sig med byens kluntede pigebarn.Og Marie Knudsen Fogh løfter sine stærke ben i drømmehøje balletpositurer, mens hendes faste krop rækker sultent ud efter lykken og Thummelumsen. Det er kostelig komik. Her er der en kvinde, der kan lokke med en skive hamburgerryg! Men det er Ole Lemmeke, der sætter Gustav Wied på plads på digterhimlen.Han har en uforlignelig Herman Bang-fortolkning som omrejsende forfatter med selvforherligende oplæsningsseance og perlekædeeksotisme.Ole Lemmeke er en kamæleonskuespiller. For han har imponerende nok også den diametralt modsatte rolle som den reaktionære overlærer, der ikke forstår, hvorfor alle ikke bare kan leve efter samme idealer - og hvorfor ikke alle har deres piber og potteplanter ophængt i nummerorden på væggen.Indædt undrende.Om alle de fede mænd i den legendariske Ædedolkenes Klub så også får spist sig gennem kæmpestegene og duerne i fad? Det skal ikke røbes her. Men at dømme efter kostumernes livvidder så går det ganske godt med de mange forsøg på at æde sig ihjel af lutter kedsomhed.Da tv-serien over Gustav Wieds roman blev vist i 1972 med Keld Markuslund som Thummelumsen, var det som tv-drama med den skrappeste realisme. Det er tydeligvis mindet om hans kyniske manipulation, der driver tilskuere på 50+ i teatret.Men de unge kan også sagtens lade sig lokke. For i den nye teateropsætnings groteske stilisering rammer Gustav Wieds grumme sandheder vildt præcist. Som piskesmæld over udspilede maver.amc@information.dk 
Gustav Wieds livslede og borgerskabskvababbelse bliver til fængende teater med Peter Zandersen som den forrygende krøbling Thummelumsen i ' Livsens Ondskab' på Nørrebro Teater.
Måske er Halfdan Rasmussen den eneste digter, der har leget med ordet kruspersille.I pacifismedigtet »Noget om helte« fra 1955, som indledes med linjen »Livet er en morgengave.Sjælen er et pilgrimskor«, er det kruspersille, der for alvor giver verdenskrigen jordnært perspektiv. Og en insisteren på at dyrke det i livet, der bringer glæde.I teaterkoncerten Noget om helte på Nørrebro Teater er der da også klogeligt plantet kruspersille i de altankasser, der sidder på den grønstribede skurvogn midt på scenen.Og herfra synges så en lang stribe af de kendte digte af Halfdan Rasmussen, der døde 87 år gammel i 2002.Melodierne er dog ikke til at kende igen. Kapelmesteren Adi Zukanovic har nemlig skabt helt nye melodier og klange til de elskede sange - også Robert Normanns toner til Noget om helte. De nye toner overgår dog hverken originalerne i opfindsomhed eller sødme. De nye melodier er mere særprægede end sangbare. Og helt uden for ørehængerfare.Alt i bruntDet er den nyuddannede instruktør Johan Sarauw, der både har skabt manuskriptet og iscenesættelsen.Man mærker hans intense fascination af Halfdan Rasmussens tidløse verden. Af fjollerierne og drillerierne, men også af sårbarheden og alvoren.Og man fornemmer, at han har villet fritskrabe ordene fra de gamle melodier og den gamle æstetik, så ordene får en ny synlighed.Det er al respekt værd - og et interessant valg fra en 30-årig instruktør.Forestillingen ligner da også umiddelbart et trendy teaterkoncerthit.Alt i scenografien er holdt i grønt, og alle performerne har ens kostumer på: brun rullekravebluse, brune bukser, lyshåret Halfdanparyk og sorte Halfdan-briller - og grønne sokker. Scenografen Frederikke Dalum er gået linen ud. Selv den poetiske cellist Ida Nørby og den vildtflagrende trommeslager Mads Forsby er iført Halfdan-outfittet. Her er identifikationen med tosseridigteren total.Henrik Lykkegaard har rollen som digterens egentlige dobbeltgænger.Hans revyhumor breder sig i rummet og smitter de andre på scenen. Her er en performer, der gør alt for at få en finurlig pointe hjem.Stine Stengade spillerer både hans muse og hans praktiske jeg. Hendes energiske gang giver i hvert fald den nølende digter en tiltrængt beslutsomhed, når hans vaklen bliver for besværlig. Og så puster hun tilsyneladende digtene ud i verden, mens hun synger dem - smukt og legende.Ironi spænder benDen nyuddannede skuespiller Anne Sofie Wanstrup med det skarpe blik påtager sig rollen som den morsomme kommentator med den kvikke grimasse, mens den lige så nyuddannede Albert Stein Ankerstjerne med den legeglade krop tager sig af de mere akrobatiske klovnerier. Og så placerer alle fire Halfdan'er sig ellers på række foran Nørrebro Teaters ukuelige folkekor, der synger avanceret og kønt. Uden at koret dog opnår samme rolle som eksistentiel tonebringer som i sidste sæsons forestilling Svantes lykkelige dag over Benny Andersens univers.Noget om helte er en oprigtig hyldest til Halfdan Rasmussens legende livsglæde. Men forestillingens tjekkede æstetiske udtryk og den kommenterende ironi kommer faktisk til at spænde ben for den naivitet og den renhed, som digtene indeholder.Uanset hvor mange Halfdan'er, der synger digterens uregerlige ord i denne teaterkoncert, så sætter forestillingen sig ikke i kroppen med samme kækhed og styrke som digtene.Kruspersille i altankasserne eller ej.amc@information.dk 
Halfdan Rasmussens ' Tosserier' er blevet til en energisk teaterkoncert med alle de kendte digte. Men ordene er udsat for nye melodier og kølighed i ' Noget om helte' på Nørrebro Teater.
De kom kørende i biler. Op imod 100 unge mænd. Mange af dem var iført sorte hættetrøjer med tre hvide bogstaver: LTF. De stillede sig op foran fængselsporten og ventede. Porten gik op, og ud trådte den person, de ventede på. Shuaib Khan, præsident for en af tidens mest berygtede gadebander.»De modtog ham, som om han var en popstjerne eller en krigshelt. Det har vi aldrig set før,« fortæller Kim Østerbye, formand i Fængselsforbundet.Shuaib Khan blev løsladt i det tidlige forår, og løsladelsen blev begyndelsen på en voldelig sommer. Loyal to Familia har været involveret i væbnede konflikter i både Aarhus og København.De mange skudepisoder har skabt ballade på Christiansborg og internt i politiet, hvor medarbejderne har krævet Rigspolitichefen fyret for ikke at anerkende bandekrigens alvor. Politiet har indført visitationszoner i København og indsat en mobil politistation på Nørrebro. Justitsminister Søren Pape har bedt Rigspolitiet om at undersøge, hvorvidt LTF kan forbydes. Men skyderierne fortsætter ufortrødent, og Rigspolitiets Nationale Efterforskningscenter følger konflikten ' time for time'.»Vi har det indtryk, at det handler om ren signalgivning fra LTF's side, hvor man er ude på at statuere eksempler for at vise, at man er skruppelløse. De vil vise, at ' vi er de stærkeste', og det taler desværre til de mange unge socialt belastede unge mænd på Nørrebro, som synes, det er fedt at være med i noget stort. De får en identitet,« siger politiinspektør og chef for Nationalt Efterforskningscenter (NEC) Michael Kjeldgaard.I sidste uge blev to uskyldige unge mænd ramt, først en 17-årig i Tingbjerg, og derefter en 19-årig på Nørrebro. Sammenlignet med 90ernes rockerkrig og de tidligere bandekrige i i 2009 og 2013 er den verserende krig voldsom.»Den voldsparathed, vi ser nu, er meget, meget alvorlig. Det er tilfældighedernes spil, hvem der bliver ramt, og det sætter en helt ny standard.Tidligere bandekonflikter og rockerkrige har også været blodige og alvorlige, men førhen var det internt mellem parterne, ofte rene likvideringer, hvor det i dag er drive by shootings, hvor uskyldige mennesker bliver ramt. Set udfra et samfundssynspunkt er de her mennesker uden for pædagogisk rækkevidde,« siger politiinspektør Michael Kjeldgaard.Politikersøn er frontfigurLoyal to Familia blev dannet i 2013 ud af det navnløse bandemiljø, der i årtier har floreret omkring Blågårds Plads på indre Nørrebro i København. Miljøet var hidtil domineret af to marokkanske brødre ved navn Abderrozak og Abdessamade Benerabe. Brødrene, der var kendt som Store A og Lille A, blev af politiet regnet for toneangivende figurer i bandemiljøet, da indvandrere fra Blågårds Plads og andre områder af København lå i krig med Hells Angels og dens støtteklub, AK81. Krigen, der varede fra 2008 til 2010, førte til over 100 skudepisoder, syv dræbte og 55 sårede.Men da LTF blev dannet, fik miljøet en ny frontfigur. Hans navn er Shuaib Khan, også kaldet Shebbi. I interview har han omtalt sig selv som ' El Presidente'. Den 30-årige pakistaner er søn af politikeren Wallait Khan, der har siddet i Københavns Borgerrepræsentation og været aktiv i både Venstre og SF.Dom for dødsvoldI 2008 fik Shuaib Khan i en alder af 21 år en dom for dødsvold, begået i den berygtede festgade Jomfru Ane Gade i Aalborg. Her blev den 21-årige fotomodel William Lennon Davis dræbt med 14 knivstik samt slag med knuste flasker, stole og knytnæver. Anklageren havde krævet en udvisning, men dommeren nøjedes med at idømme ham fængsel i otte år. En stor lettelse for Shuaib Khan, hvis største frygt ifølge hans forsvarer var at blive smidt ud af Danmark.Efter blot fem år blev Shuaib Khan prøveløsladt, og da han vendte tilbage til Nørrebro blev LTF stiftet. Shuaib Khan regnes for en af idémændene. Siden har LTF skabt sig et langt synderegister af forbrydelser fra afpresning, frihedsberøvelse, grov vold og drabsforsøg til det yderste led af menneskehandel ved at forsøge at styre bordeller.»I bund og grund handler det om at skaffe penge. Det kræver kriminelle markeder, og det igen kræver magt. Det får de ved at vise folk, at de er skruppelløse. De styrer med frygt og trusler om repressalier,« fortæller politiinspektør Michael Kjeldgaard fra Rigspolitiets Nationale Efterforskningscenter.Men ulig andre gadebander holdt Loyal to Familia sig ikke til sit eget hood, men anlagde i stedet en benhård ekspansionsstrategi. Hurtigt slog banden sig sammen med andre grupper i Skovlunde, Tingbjerg og Kokkedal.Efterligner rockere»LTF efterligner i høj grad rockergrupperinger, hvor de former et hierarki, de går med veste med synlige logoer, deres leder giver interview, hvor han kalder sig ' El Presidente', og giver indtryk af at være et broderskab. Gadebander holder sig normalt til deres eget hood, men LTF etablerer afdelinger og ekspanderer. Det er også et rocker-dna,« siger Michael Kjeldgaard.LTF havde kun eksisteret i få måneder, da banden ragede uklar med en bande fra Værebroparken i Bagsværd, der kaldte sig Værebros Hårde Kerne eller bare VHK.I 2013 var København og omegn plaget af et stort antal skudepisoder med adskillige sårede og dræbte. Ved flere episoder blev der anvendt automatvåben i områder med mange mennesker samlet. Ligesom nu affødte de mange skyderier en politisk debat. Folketinget vedtog en bandepakke, der blandt andet indeholdt en skærpelse af straffen for at besidde skydevåben.Shuaib Khans ophold i friheden varede kun i nogle få måneder. I februar 2013 begik en større gruppe LTF'ere et overfald på to tilfældige personer i Rådvadsgade i Københavns Nordvestkvarter.11 personer med tilknytning til LTF blev anholdt og sigtet for overfaldet. Shuaib Khan var en af dem.I Vestre Fængsel mødte han en anden gammel kending fra Blågårds Plads, Store A, som blev varetægtsfængslet for at have slået, sparket og trampet på en ung kvinde.Overfald blev filmetI begyndelsen af 2014 blev Store A så overfaldet af seks personer fra LTF med Shuaib Khan i spidsen. Ifølge anklageskriftet indledte Shuaib Khan overfaldet ved at give Store A et slag i ansigtet. Derefter skubbede de andre ham omkuld, hvorefter de sparkede og trampede på ham, mens han lå ned. Overfaldet blev filmet at et overvågningskamera og udløste en tillægsstraf til Shuaib Khan. Hvorfor Store A skulle have tæsk, ved kun de seks dømte. Politikilder mente dengang, at det var et opgør om magten på Blågårds Plads, mens andre kilder har fortalt BT, at overfaldet var hævn, fordi Lille A havde tævet Shuaib Khans bror.I december 2013 blev Shuaib Khan og en stor gruppe andre LTF'ere dømt for overfaldet i Nordvest. Shuaib Khan blev idømt en fængselsstraf og betinget udvisning. Med dommen havde politiet fjernet en nøgleperson fra gaden, og branden i bandemiljøet var slukket for en tid. Men LTF fortsatte sin ekspansion. Nu foregik den blot bag fængslernes mure.I fængslerne forsøgte man at stække bandens magt ved at placere LTF-medlemmerne på forskellige afdelinger. Håbet var, at det ville stille dem svagere, men strategien fik den stik modsatte effekt. Fængsler og arresthuse blev hvervekontorer for LTF, der nu fik flere og flere medlemmer. I 2015 besluttede Kriminalforsorgen derfor at samle alle medlemmerne af LTF i Nyborg Statsfængsel på Fyn og Enner Mark i Jylland.Trusler og vold mod fængselsbetjenteBandemedlemmernes adfærd over for personalet var mere truende, end man tidligere havde set. Trusler og overfald på både personale og andre indsatte forekom hyppigt. Derfor valgte Kriminalforsorgen at indføre vilkår, der var langt strengere end dem, der normalt er for afsonere.Når medlemmer af Hells Angels og Bandidos ryger i fængsel, bliver de samlet på særlige afdelinger, hvor de ikke kan tyrannisere de andre indsatte. På afdelingerne kan de træne, lave mad og have samvær med hinanden, som var det et klubhus - bare med tremmer for vinduerne.Medlemmerne af LTF skulle derimod tilbringe det meste af dagen i deres celler og måtte højst have samvær to og to. De strenge vilkår fik banderne til at reagere på en hidtil uset brutal facon.Det begyndte med skydeskiver i postkassen hjemme hos fængselsbetjente. En fængselsfunktionær blev passet op af en mindre gruppe bandemedlemmer, der pegede på ham med pistolfingre, mens han gik tur med sin familie i Rosengårdscenteret i Odense. Næste skridt var fysiske overfald. Tillidsmand i Nyborg Fængsel Martin Sørensen fortæller om et overfald, hvor et LTF-medlem på vej til løsladelse vender sig om og slår en fængselsbetjent lige i ansigtet.»Jeg er ikke i tvivl om, at overfaldet var bestilt ovenfra,« siger Martin Sørensen.Næste skridt var overfald uden for fængslet.I 2015 blev en fængselsbetjent overfaldet, da han var på vej hjem fra arbejde i Vestre Fængsel.Han blev omringet af bandemedlemmer, der slog ham med en skiftenøgle og stak ham flere gange med en kniv, så han var i livsfare. Et 24-årigt LTF medlem er tiltalt for overfaldet. To medlemmer af Black Army er tiltalt for et lignende overfald på Fyn, hvor en fængselsbetjent blev skudt i benet. For at skabe ro blev Shuaib Khan flyttet til et andet fængsel. I hans celle havde han ridset en hilsen til personalet ind i et træpanel: ' Vi rammer dem, I elsker, når I mindst venter det'.Bekymring og jubelShuaib Khans længe ventede løsladelse i foråret 2017 vakte lige så stor bekymring hos politiet, som den vakte jubel hos ' brødrene' i LTF. Hvad ville der ske, når Shuaib Khan kom ud i gaderne? Ville sommeren 2017 blive præget af skudepisoder og bandekrig? Bekymringen viste sig ikke at være grundløs. I foråret etablerede Loyal to Familia en afdeling i Aarhus, hvilket åbnede en konflikt med en gruppe, som politiet har kaldt Brabrand-gruppen på grund af dens tilhørsforhold til Gellerupparken. Den har efter sigende rygdækning hos Black Army, der også har en afdeling i Aarhus.Juni bød på talrige skudepisoder i Bispehaven og Gellerupparken. Politiet foretog mere end 100 anholdelser i den aarhusianske bandekrig.Og i København er LTF's ekspansion og markeringer i gaderummet ikke gået ubemærket hen. I Mjølnerparken på Nørrebro er den opløste bande Brothas begyndt at røre på sig igen, i Københavns Nordvest-kvarter har politiet registreret gruppen ved navn Nordvest Copenhagen, og i Husum er endnu en gruppe i politiets kikkert. Ifølge politiet er det ' de gamle Mjølner-drenge', som dukker op og trækker de andre grupper med for at danne fælles front mod LTF. Men med gamle kendinge følger gammelt nag, som skal hævnes.»Vi følger den her konflikt time for time, og når vi f. eks. ser, at Brothas-kasketterne kommer frem igen, så indikerer det, at LTF har skabt et tryk, som nu avler et modtryk. Det handler om ikke at blive skubbet ud af sit eget område, hvor man selv har en forretning kørende,« siger Michael Kjeldgaard fra Rigspolitiet.En talsperson for Brothas i Mjølnerparken siger til Berlingske, at konflikten først stopper, ' hvis LTF tager ind på Rådhuspladsen og brænder deres trøjer' med reference til dengang, rockergruppen Bullshit i slutningen af 80erne afsluttede krigen med Hells Angels ved at brænde deres veste.Grundloven beskytter LTFMens man venter på våbenhvile, forsøger justitsminister Søren Pape at få Rigsadvokaten til undersøge, om LTF kan forbydes ved lov. Men det kan blive meget svært, for grundlovens paragraf om foreningsfrihed beskytter LTF og andre bander mod ulovliggørelse. For at indføre et forbud skal Rigsadvokaten bevise, at LTF som organisation har til formål at begå kriminalitet, og det er ingen smal sag. I 1998 forsøgte Rigsadvokaten at gøre Hells Angels og Bandidos forbudt, uden held.Men vil man for alvor banderne til livs, skal politikerne snarere sætte ind over for de utilpassede drenge, som udgør rekrutteringsgrundlaget i banderne, mener politiinspektøren.»Vi sætter ind med målrettet efterforskning og massiv tilstedeværelse derude, både den tryghedsskabende for borgerne og den stressende for banderne. Men der findes intet quick fix. Det er en langstrakt social indsats, der skal til, hvis man skal stoppe det her. Hvad vi ser nu, er desværre fortidens synder i forhold til forebyggende arbejde. Jeg er ikke politiker, men jeg kan bare konstatere, at vi har tabt nogle mennesker på gulvet, som er faldet ud af vores skole-og socialsystem, og i dag synes, at det her parallelsamfund er mere attraktivt end det almindelige samfund,« siger Michael Kjeldgaard fra NEC.' Vi er ikke kriminelle'Et forbud vil snarere kunne opfattes som en anerkendelse i bandemiljøet, mener han. Meget tyder i hvert fald på, at Shuaib Khan er meget opmærksom på, hvordan han skal undgå en ulovliggørelse af sin klub. I et interview med Berlingske understreger han flere gange, at der ikke bliver begået kriminalitet i LTFs navn: »Vi er ikke en kriminel gruppe og handler ikke som en kriminel gruppe, men som et broderskab.Når LTF'ere kædes sammen med den slags, er der tale om enkelte personer, der begår enkelte handlinger - det er ikke noget, vi gør som LTF. Det er ikke et kriminelt netværk, men et broderskab,« sagde han til avisens journalister, der mødte ham på en café på Nørrebro.BT har kontaktet Shuaib Khan gennnem både hans advokat, hans familie og gennem medlemmer af Loyal to Familia på Nørrebro.Men han har ikke reageret på vores henvendelser.jvl@bt.dk ,baa@bt.dk ,ksv@bt.dk »Den voldsparathed, vi ser nu, er meget, meget alvorlig. Det er tilfældighedernes spil, hvem der bliver ramt, og det sætter en helt ny standard« POLITIINSPEKTØR MICHAEL KJELDGAARD »Vi har tabt nogle mennesker på gulvet, som er faldet ud af vores skole-og socialsystem, og i dag synes, at det her parallelsamfund er mere attraktivt end det almindelige samfund« POLITIINSPEKTØR MICHAEL KJELDGAARD.18 juli: En mand bliver snittet overfladisk med en kniv på Tomsgårdsvej i Nordvest.Ingen er anholdt. 2. august: En 24-årig mand bliver ramt i balden, da to mænd på en knallert åbner ild i krydset mellem Tomsgårdsvej-Tuborgvej og Frederiksborgvej. 13. juni: Der bliver skudt på Bogtrykkervej i Nordvestkvarteret nær Tagensbo Skole natten til 13. juni.Politiet finder flere patronhylstre, men ingen gerningsmænd eller nogen ramte. 11. august: Kl. 22.06 bliver der anmeldt skyderi ved Tomsgårdsvej og Birkedommervej I Københavns Nordvestkvarter.Politet forfølger en bil, men mister den, da flugtbilen kører for hasarderet. 1. juni: På Gadelandet i Husum kommer to personer på en knallert kørende forbi en gruppe personer om eftermiddagen. Den ene affyrer flere skud mod gruppen. 4. august: En 17-årig dreng bliver et tilfældigt offer, da to mænd på knallert skyder ham i foden i Tingbjerg. 18 juli: Der er skyderi nær Tingbjerg Skole. Ingen bliver ramt, og ingen er anholdt.12 juli: Et medlem af Loyal to Familia bliver stukket med en kniv på Mosevej. Politiet eftersøger en navngiven person for at stå bag. 4. august: Der bliver kort før kl. 13 affyret skud mellem to biler på Rovsingsgade i København. Én bliver ramt. 25. juli: En 26-årig mand bliver ramt af to skud i benet, da en bil stopper op i Rovsingsgade, og en mand affyrer 8-10 skud. Kort efter bliver to mænd på 23 og 29 år anholdt i Mjølnerparken.De bliver dagen efter varetægtsfængslet. 19. juli: Der bliver skudt ved Krakas Plads på Nørrebro nær Haraldsgade. I en hæk finder politiet en pistol med skarpe skud. Ingen er anholdt, og ingen er tilsyneladende ramt. 10. august: Kort efter kl. 22 bliver der affyret flere skud i Mjølnerparken på Nørrebro på strækningen mellem Tagensvej og Mimersgade.I en tilfældig familiebil, der holder parkeret i området, bliver der bagefter fundet et skudhul. 10. august: Politifolk hører kort efter kl. 21 skud i Folkets Park på Nørrebro, og en motorcykelbetjent forfølger umiddelbart efter en grå bil til Frederiksberg, hvor personerne i bilen dog har held til at løbe væk.Lidt efter kl. 21 bliver en mand set skyde op i luften i Tingbjerg, inden han forsvinder fra stedet.Kort efter kl. 23 bliver der fra en bil med to mænd i affyret tre-fire skud mod en mand, der netop har parkeret sin knallert på Præstelængen i Københavns Nordvestkvarter.Skuddene rammer heldigvis kun knallerten. 28. juli: Flere skud bliver affyret i Mjølnerparken. Tre biler, men ingen personer bliver ramt. 20. juli: Der bliver anmeldt skud i området ved Mjølnerparken.Vidner fortæller politiet, at to personer kom kørende på motorcykel og affyrede skud. Der er ingen anholdte, og tilsyneladende er ingen blevet ramt 18. juli: Der bliver skudt i Mjølnerparken.Ingen bliver ramt, og ingen er blevet anholdt. 5. august: Kort efter midnat bliver en 19-årig mand skudt i benet i Mimersgade på Nørrebro. Offeret er ifølge politiet en tilfældig mand, der intet har at gøre med bandekonflikten. 14 juli: Der er et skyderi på Mimersgade. Politiet finder efterfølgende afskudte hylstre, og dagen efter finder politiet et skudhul i en kaffebar på Heimdalsgade. 1. august: To mænd på knallert affyrer flere skud på Nørrebrogade. En mand bliver ramt i den ene balde. 16. juni: Ukendte personer affyrer skud fra en knallert på Frederiksborgvej. To af skuddene rammer ruder i en kiosk og i en lejlighed.Intet tyder på, at nogen er ramt. Ingen blev anholdt. 12. juni: Der er meldinger om skud på Amager. Ingen bliver anholdt, og ingen er tilsyneladende blevet ramt. Loyal To Familia (LFT): Havde sit udspring som en geografisk ret afgrænset gadebande omkring Blågårds Plads på den indre del af Nørrebro.Efterhånden har den bredt sig til andre dele af København og Nordjælland -og siden grupperingens lederskikkelse Shuaib Khan blev løsladt i marts efter en længere dom for vold, har banden bestræbt sig på at ekspandere yderligere. Det har givet anledning til sammenstød i Aarhus, og for nylig har LTF tilsyneladende også forsøgt at etablere et svensk brohoved i Malmø. Mjølnerparken: Tidligere hjemsted for bandegrupperingen Brothas eller Brothas Souljaz, der ifølge politiets efterretninger egentlig var gået mere eller mindre i opløsning efter sin opståen i 2009. Striden med LTF har dog tilsyneladende fået bandefolkene omkring Mjølnerparken til at puste nyt liv i Brothas og samarbejde med to andre bandegrupperinger i det ydre København: Husumgrupperingen og Copenhaagen Nordvest Copenhagen Nordvest: Blev defineret og navngivet som en egentlig bandegruppering i slutningen af 2016 af personer, der i forvejen var aktive kriminelle. Har siden været i konflikt med rockerklubben Mongols -og indtil for nylig også med Husum-grupperingen.Husum-grupperingen: Forholdsvis geografisk begrænset bandegruppering, som der ikke foreligger særligt mange tilgængelige oplysninger om.
REPORTAGE Indvandrerbanden Loyal to Familia er voldsparat og har vokseværk, og den aktuelle bandekrig er mere alvorlig end hidtil set. Nu havner tilfældige mennesker i skudlinjen.
Engang hørte det sig næsten til, at enhver ordentlig kunstner havde begyndt sit kunstneriske virke på et koldt loftskammer i en ugæstmild storby. Maleren og tegneren John Christensen (1897-1940) begyndte sin løbebane i en barbersalon, og det gik ifølge hans eget referat sådan til: »En Aften traf min Far en Barbermester paa et Værtshus, og saa blev jeg sat i Barberlære over to Øller.« Faderen var skræddermester med 12 børn, så han gik næppe op i, om sønnen fandt barberfaget meningsfyldt, men John C., som han blev kaldt, blev udlært og fik egen salon i et kælderlokale på Kapelvej 7A på Nørrebro, hvor han også udstillede sine første billeder.Siden blev han en af 1930rnes kendte danske kunstnere, fordi han formåede at skildre livet, som det blev levet blandt almindelige mennesker på Nørrebro med - som en kritiker skrev - »den specifikke jordslåede Stemning, der raader over dette mærkelige Kvarter«.I dag er der ikke mange, der kender »barber maleren« John Christensen. Han døde som 43-årig kort før den tyske besættelse, og da Anden Verdenskrig var forbi, stod en ny generation af kunstnere klar i kulissen.Selvom Asger Jorn og kredsen omkring kunsttidsskriftet Helhesten faktisk havde blik for John C. s ægte folkelige streg, blev det Cobra og avantgardisterne, der prægede kunstlivet, og barbermaleren blev glemt.Denne glemsel har kunsthistorikeren Hanne Abildgaard nu rådet bod på. Hun har foruden sin fortid som museumsinspektør for Arbejdermuseet et speciale inden for dansk kunst i mellemkrigsårene, og nu har hun skrevet en herlig og rigt illustreret biografi, der samtidig giver et godt indblik i kunstmiljøet i årene op til Anden Verdenskrig, hvor man i kunstkredse og blandt samlere efterlyste en genkendelig og »demokratisk« kunst til en overkommelig pris. Kunsten skulle ud til folket.FOR John C. var motiverne lige for hånden.Fra sin salon havde han udsigt til den to meter høje mur omkring Assistens Kirkegård, så han var i første parket, når ligtogene drog forbi med præst og følge - et motiv, der vender tilbage i mange af hans tidlige billeder. Men kirkegårdsmuren var i det hele taget baggrund for et vældigt folkeliv, og John C. malede på livet løs. Foruden ligtogene var der arbejderoptogene, cyklisterne, gamle folk med stok og hund, de arbejdsløse, der fejede fortovene om sommeren og skovlede sne om vinteren, gadehandlerne med deres trækvogne med frugt og grønt, mens rotter på størrelse med gravhunde sprang af sted med halerne festligt fejende efter sig. Også sporvognen hører med i billedet, og man kan næsten høre lyden af den klemtende klokke og hjulene, der skreg i svinget, når linje 8 drejede om hjørnet ved café »Det Rene Glas«. Det lyder som den rene nostalgi. I 1930rne var det hverdag, men der var ikke mange kunstnere, der havde opdaget de motiver, der lå gemt mellem de misligholdte huse på Nørrebro. John C. havde. Han boede midt i dem.Selvfølgelig ligger der en god portion romantik gemt i historien om barberen, der tegnede og malede sine billeder i baglokalet og solgte dem til kunderne for en billig penge.Sandheden er, at der foruden talent lå flid og vedholdenhed bag ved kampen for »at trænge ind bag Tingenes Overflade«, som kunstneren selv udtrykte det. Som autodidakt måtte han prøve sig frem, og hans tidlige billeder (særligt en række cirkusbilleder) viser inspiration fra de tyske ekspressionister og fra samtidige danske kunstnere som Jens Søndergaard, Søren Hjorth Nielsen og Storm P., men uden denne sidstes samfundssatiriske tone. John C. s humor er mildere, og han skildrer ikke sit miljø udefra - han er på niveau. Udlandsrejser var der ikke råd til, men han var en flittig besøgende på de københavnske udstillinger, hvor han siden opdagede de nyere franske kunstnere. Inspirationen mærkes, men han beholdt sit særpræg og sin forkærlighed for folkelivet omkring sig.I 1928 debuterede han på Kunstnernes Efterårsudstilling, og der gik yderligere et par år, før kritikerne fik øje på ham. Men efter at han i 1932 sammen med blandt andre Aage Gitz-Johansen og Hjalmer Kragh-Pedersen var med til at starte kunstnergruppen Koloristerne, gik det hurtigt.Der var flere kunstnergrupper, der så dagens lys i de år. Koloristerne markerede sig ved deres målrettede forsøg på at få kunsten ud til folk gennem lave priser og afbetalingsordninger.John C. var en fremragende tegner, hans tegninger og akvareller kunne sælges til priser, de fleste kunne klare, og kritikerne blev mere og mere positive. Poul la Cour karakteriserede ham som »en barok, fantasifuld og makaber skildrer af Mennesket, stillet over for de elementære Kræfter i Livet, Fødsel, Elskov og Død«, mens en anden udnævnte ham til at være »Byens Jens Søndergaard«. Også samlerne fik øje på ham, priserne på hans værker steg, og i 1935 kunne han endelig afhænde sin barbersalon og blive kunstner på fuld tid. Et legat gjorde det muligt for ham at udskifte kolonihavehuset med et sommerhus i Vridsløsemagle, hvor han fandt nye motiver, ligesom hans farver blev klarere og lysere.Men bybillederne tager prisen. Som tegner havde han en lidt »krøllet« streg, som om han måtte kredse lidt om motivet for at finde ind til den faste kontur. Samtidig fyldte han papiret helt ud til kanten, og de to træk i forening giver fornemmelsen af mange mennesker, der ligefrem presser mod rammen.Også hans malerier er fulde af små historier og detaljer, der alle sammen bidrager til et livfuldt gadebillede. Igen er der en varm humor, og selv om døden, ligtogene og skeletterne vender tilbage i danse macabre-motiverne, er billederne ikke tragiske. Liv og død hører sammen. Korsene er ikke bare symboler på død og sorg, men indgår sammen med ankeret og hjertet i treklangen af tro, håb og kærlighed, erotikken og amorinerne trives i skyerne over kirkegården, og Thorvaldsens Kristus står både i vindueskarmen og midt på kirkepladsen med sit: »Sandelig siger jeg Eder.« Hanne Abildgaard kommer godt rundt om personen John C. og mellemkrigsårenes kunstliv, og hun skal have en stor tak for at have bragt ham ud af glemmebogen og ind i en fin bog med hverdagspoesi i gadeplan. Der bør kippes med kolonihaveflaget.Poul la Cour karakteriserede ham som »en barok, fantasifuld og makaber skildrer af Mennesket, stillet over for de elementære kræfter i livet, Fødsel, Elskov og Død.«.
Kunst. På Nørrebro havde barberen John Christensen i 1930rne et skønt leben lige uden for salonen, klar til at blive afbildet i baglokalet.
Et udtryk for fejlslået integration eller en uskyldig forretningsmodel? Der er delte meninger om Sameenas Køreskole på Nørrebro i København, der tilbyder køreskoleundervisning efter køn.På køreskolens hjemmeside fremgår det, at mange af eleverne har et ønske om en kvindelig kørelærer." Det har vi tilgodeset ved, at vores kvindelige kørelærer kører med de kvindelige elever, og vores mandlige kørelærer kører med de mandlige elever." Og det er en problematisk praksis, mener De Konservatives udlændingeordfører, Naser Khader, der har skrevet et omdiskuteret indlæg om køreskolen på Facebook med denne konstatering: " Det er tankevækkende, at der er et marked for kønsopdelt køreundervisning i København i 2017." Diskussionen kommer i kølvandet på en længerevarende strid om kønsopdelt svømmeundervisning i Aarhus Kommune, hvor det endte med, at byrådet forbød kvinder og mænd at bade separat.Og den nye sag om køreskolen på Nørrebro er udtryk for samme uheldige tendens med kønsopdeling, mener Venstres udlændingeordfører, Marcus Knuth." Det er et tegn på fejlslået integration. I Danmark kan drenge og piger sagtens sidde ved siden af hinanden i alle former for undervisning. Derfor er det her et absurd fænomen, der afspejler, at vi har mennesker i Danmark, som ikke vil leve efter de danske samfunds normer. Det er et meget, meget trist," siger Marcus Knuth.Selvom det på hjemmesiden fremgår, at de kvindelige kørelærer kører med de kvindelige elever og omvendt, vil Sameena Ahmed, der ejer køreskolen, dog ikke tale om, at undervisningen på køreskolen er opdelt efter elevernes køn." Det er ikke opdelt. Det er en fis i en hornlygte og en løgn, hvis man fremstiller det sådan. Vi tilbyder en service, hvis en kvinde vil bruge en kvinde som kørelærer. Men vi kvinder kører også med mænd, og vi har også mænd, der kører med kvinder," siger Sameena Ahmed.Også hos Alternativet bliver der rystet på hovedet over de borgerlige politikeres kritik: " Det er et frit land, vi lever i. Så hvis man vil have sig en kvindelig kørelærer, skal man da bare finde sig sådan en. Jeg kan ikke se, hvorfor det skulle være et problem.Det er op til køreskolen at udbyde de kurser, som man finder relevant," siger partiets ligestillingsordfører, Roger Matthisen.På en anden køreskole i nærheden, Ansbjergs Køreskole i Nordvestkvarteret i København, har man ikke kønsopdelt undervisningen." Men vi ved jo godt, at der er nogle kvinder med anden etnisk baggrund, der ikke har det så godt med en mandlig kørelærer. Og det er min egen teori, at der er flere, som vælger mig, fordi jeg er kvinde," siger Judy Ansbjerg, der ejer køreskolen.Ifølge Kørelærerforeningens næstformand, Britta Kristensen, er der ikke da heller ikke tale om en større tendens. Hun har i hvert fald ikke tidligere hørt om, at køreskoler deler undervisningen op efter køn." Og jeg håber ikke, at det skal være kutyme, for så går vi den forkerte vej i Danmark.Der kan selvfølgelig være gode grunde til, at man ønsker en kørelærer med et andet køn. Hvis man eksempelvis har haften traumatiserende oplevelse, ville jeg godt kunne forsvare det. Hvis det handler om, at man vil opdele kvinder og mænd på grund af religion, så er jeg imod det," siger Britta Kristensen.Men i Mellemøsten er det nogle steder sådan, at kvinder vælger kørelæreren ud fra kønnet. Det siger lektor Ehab Galal, der forsker i arabisk kultur og samfund ved Københavns Universitet." Jeg tror, at man helst vil have den bedste kørelærer, og så kommer kønnet i anden række. For nogle konservative er det sådan, at en kvinde skal have sin mand, faderen eller broderen med, og nogle er endnu mere firkantede og siger, at der i Koranen står, at en fremmed mand og en kvinde ikke må være sammen i et lukket rum. Men det kommer an på fortolkningen af Koranen, kulturen og det land, man befinder sig i," siger Ehab Galal, som understreger, at man ikke kan sige noget generelt om Mellemøsten på det punkt.birk@k.dk Det er et tegn på fejlslået integration.MARCUS KNUTH, VENSTRES UDLÆNDINGEORDFØRER.
Nørrebro-køreskole tilbyder undervisning fordelt på køn. Det er et absurd fænomen, mener Venstre, mens Alternativet bakker køreskolen op.
Fredag eftermiddag trængte 15-20 mænd - nogle af dem i sorte uniformer - ind på den muslimske friskole, DIA Privatskole, på Nørrebro i København, hvor de tog nøglerne fra skoleleder Michael Gravesen og smed ham ud fra hans eget kontor.En lærer, som befandt sig på kontoret, følte sig så truet, at han flygtede ud ad et vindue, fortæller Michael Gravesen, der tirsdag valgte at holde skolen lukket.Ifølge skolelederen var der blandt andet tale om tre muslimske fædre til tidligere elever.En af dem var skolens tidligere bestyrelsesformand, Mohammed Errifi. De tre fædre var flankeret af en stor gruppe ukendte mænd.Nogle af dem var iført sorte uniformer fra et vagtselskab.Fyrede skolelederen - Pludselig stod der 15-20 mænd. De ville overtage skolen.De forlangte, at jeg skulle gå - og de sagde, at jeg var fyret. Men det kan de jo ikke.Jeg er ansat af bestyrelsen, siger Michael Gravesen.- Så sagde de samtidig, at jeg skulle aflevere mine nøgler.Dem ville jeg ikke aflevere.Jeg får så at vide, at vi kan gøre det på den nemme eller hårde måde. Samtidig bad jeg om lov til at lukke min computer ned, men det måtte jeg ikke, siger han, der har beskrevet hændelsen på DIA Privatskoles hjemmeside.Misbrugte computerMichael Gravesen fortæller, at mændene fra den åbne computer har udsendt mail i hans navn - og at der blev sendt besked ud om et møde på skolen samme aften, hvilket på ingen måde var aftalt med hverken skolens bestyrelse eller skolelederen.- Hvad mente de med den hårde måde? - Jeg opfattede det som en trussel om, at der ville ske noget, hvis jeg ikke gjorde, som de sagde. Jeg blev nødt til at aflevere nøglerne. Så nu har vi udskiftet hovednøglen, forklarer Michael Gravesen, der tiltrådte som ny skoleleder i august sidste år.Ifølge skolelederen har mindst to af mændene fået bortvist deres børn, fordi forældrene modarbejdede skolen - og de har altså ikke længere noget at gøre på DIA Privatskole.- De har fået de chancer, de skulle have. Men de har modarbejdet skolen. På et tidspunkt er det farvel og tak.Desværre er det sådan, at når man siger farvel og tak til forældrene på en friskole, så siger man også farvel til eleverne, forklarer Michael Gravesen.Bølle-forældre- Der er simpelthen nogle forældre, som er nogle bøller.De er sure over, at de ikke har magten på skolen. Men de har fået at vide, at det her er Danmark - og at de bare kan holde sig væk. Når de så oven i købet begår forbrydelser og bryder ind på skolen, så kan man jo ikke snakke med sådan nogle folk, siger MichaelGravesen pma@eb.dk.Politiet tilkaldtEfter han var blevet smidt ud ad sit eget kontor, tilkaldte skolelederen politiet, som måtte eskortere ham forbi den truende flok mænd, som nægtede at forlade skolen.Sagen er nu - ifølge skolelederen - meldt til både politiet og Styrelsen for Undervisning og Kvalitet.Men balladen sluttede ikke fredag, forklarer Michael Gravesen: - Mandag mødte nogle af de her tidligere forældre plus en masse andre mennesker op. De stillede sig foran skolen og teede sig. De skaber panik og har sikkert slet ikke noget med skolen at gøre.Jeg har aftalt med politiet, at de skal sikre, at kun elever og ansatte kommer ind på skolen.Nul kommentarerEkstra Bladet har forgæves forsøgt at få en kommentar fra den tidligere bestyrelsesformand, Mohammed Errifiog andre af de tilstedeværende mænd.Det har heller ikke været muligt at få et interview med Styrelsen for Undervisning og Kvalitet. Men i en mail skriver Undervisningsministeriets presseafdeling: ' Styrelsen for Undervisning og Kvalitet oplyser, at skolen er i tilsyn, og at styrelsen er bekendt med de aktuelle forhold på skolen, som indgår i styrelsens tilsyn.'.Friskoleforening tager skarpt afstandHos Dansk Friskoleforening tager man skarpt afstand fra episoden.- Det lyder alvorligt og dramatisk, at (tidligere, red.) forældre går ind på en skole på den måde. Det ville svare til, at nogen gik ind i dit private hjem. Hele friskoletraditionen hviler på, at forældrene har retten til at vælge en skole til deres børns undervisning.Men så tages beslutningerne om vedtægter og andre forhold demokratisk på en generalforsamling, siger formand Peter Bendix Pedersen.Elever som gidslerHan er bekymret over, at skolens børn bliver taget som gidsler i de voksnes kon-flikter.- Jeg har været bekendt med, at skolens bestyrelse det sidste halve eller trekvarte år har arbejdet med skolens vedtægter. Man ville, så vidt jeg ved, gerne modernisere og opjustere dem.Og skolen fik en ny skoleleder i sommer, forklarer han og understreger, at den slags kan give anledning til, at forældrekredsen kommer på kant indbyrdes.- Det er min fornemmelse, at de har været det. Men jeg har ikke tidligere hørt om så dramatiske tiltag, at man går ind på skolen og siger; ud med dig skoleleder.- Det er sådan set ham, der i forening med formanden tegner skolen. Jeg har ikke tidligere hørt om noget lignende.Jeg har før hørt om, at bølgerne kan gå højt men ikke på denne måde, og det tager jeg skarpt afstand fra, fastslår Peter Bendix Pedersen.Der er simpelthen nogle forældre, som er nogle bøller.
15-20 MÆND TRÆNGTE IND PÅ MUSLIMSK FRISKOLE: Skoleleder på københavnske Indre Nørrebro blev truet til at udlevere nøglerne.
- Han må ikke længere tage ud og spille fodbold om aftenen.Jeg har virkelig følt mig nødsaget til at begrænse hans brug af byrummet af frygt for, at han ender i bandens klør, siger Anahita Malakians, der er mor til en 11-årig dreng på Nørrebro.Flere beboere på Nørrebro har kunnet mærke, at banden Loyal to Familia (LTF) den seneste tid har intensiveret deres jagt på nye medlemmer, og det har fået moderen til en 11-årig dreng til at forbyde sønnen at spille fodbold på gaden om aftenen.Der er rødt alle steder, lige fra asfalten, som fyre på skateboard og bar mave ruller rundt på, til de bænke, som et ungt par har slået sig ned på. Den Røde Plads er derfor et passende navn, og skateboarderne og parrene vidner om leben i de tidlige dagtimer, men det er bestemt ikke med ro i maven, at Anahita Malakians sender sin søn over pladsen, når han to gange om ugen skal til karate.- Jeg ved, at unge bliver opsøgt af bandemedlemmer og får at vide, at ' enten er du med os eller også er du imod os', forklarer Anahita Malakians, der er mor til tre og har boet 16 år på Nørrebro.Blandt beboere på Nørrebro florerer der også rygter om afpresning af unge drenge, hvor banden kræver penge for, at de kan opholde sig i særlige områder.Anahitas søn er endnu ikke blevet opsøgt af banden med det formål at rekruttere ham, men han er blevet advaret om, at der er nogle risici forbundet ved at færdes på Den Røde Plads.Han skal ikke gå men løbe For Anahita er problemet, at det ikke kun er dem, der selv henvender sig til banderne og gerne vil være i fællesskabet, men at det nu kan være alle, der befinder sig på gaden. Hun har derfor følt, det var nødvendigt, at hun tog en snak med sin søn.- Snakken var ikke om blomster og bierne, men om banderne og stofferne, siger Anahita og fortsætter.- Jeg sagde til ham, at selv om de er venlige og rare, så skal han bare løbe - jeg ved godt, at det lyder absurd, men det var virkelig den eneste løsning, som jeg kunne finde på.Hun har advaret sin søn imod at ignorere dem af frygt for, at de bliver endnu mere sure på ham, derfor fniser hun også lidt nervøst, da hun forklarer, at hendes bedste råd til drengen var at flytte sig fysisk fra problemet, hvis han blev antastet på pladsen.Omkring en kilometer derfra ligger boligområdet omkring Krakas Plads, og her er man ikke i tvivl om, at det er Loyal to Familia, der dikterer slagets gang.' LTF-til døden' står der på en lille skateboardrampe på en legeplads, mens der bare står LTF på den anden side af rampen. Massevis af kameraer vidner om, at området er overvåget, men de er blevet ødelagt og har tydeligvis ikke hjulpet på problemet.På denne lille plads sælger bandemedlemmerne ifølge beboerne narkotika og kører ræs på gaden i deres dyre biler.- De hænger ud i vores opgange, og de er har en skræmmende adfærd, som gør, at folk føler sig rigtig utrygge i området, siger formanden for den lokale ejerforening Sigynsgade og fortsætter.- De er virkelig nogle båtnakker, og jeg får lyst til at skyde dem i knæskallen, men det er jo bare ikke løsningen på noget, siger Martin Hansen.Han selv har boet på Sigynsgade siden 2004, hvor det i starten var en drøm, men nu fortæller han, hvordan flere beboere ikke har lyst til at bo der mere og derfor har sat deres lejligheder til salg.- Det er jo mig, der bor her, de skal sgu ikke have lov til at vinde, siger formanden.kmr@eb.dk Jeg ved, at unge bliver opsøgt af bandemedlemmer og får at vide, at enten er du med os eller også er du imod os Snakken var ikke om blomster og bierne, men om banderne og stofferne De er virkelig nogle båtnakker, og jeg får lyst til at skyde dem i knæskallen.Fakta: LOYAL TO FAMILIAI efteråret 2012 blev banden Loyal to Familia, kaldet LTF, stiftet. Banden består primært af gamle kendinge af politiet fra Blågårds Plads, Skovlunde, Tingbjerg og Kokkedal.De har nu udvidet til Nordsjælland og Aarhus.I 2013 sagde en talsmand fra banden til Ekstra Bladet: - Vi har dannet Familia for at manifestere et broderskab mellem os fra Blågårds Plads og vores brødre andre steder i og omkring København.
BANDEFRYGT: På store dele af Nørrebro hærger banden Loyal to Familia.
Han taler direkte til mændene i moskeens bederum. Med kortklippet gråt skæg, løftet pegefinger og hævet stemme tordner den skaldede prædikant.»Jeg har tillid til islams unge. De vil udføre Allahs ønske. Islam vil komme tilbage, sharia vil komme tilbage, kalifatet vil komme tilbage, og vi vil lede verden igen til glæde for Allah.« Manden er Ismail al-Wahwah også kendt som Abu Anas, et ledende medlem i den australske gren af den islampolitiske organisation Hizb ut-Tahrir. Han står på prædike stolen i Nørrebromoskéen Masjid al-Faruq, der ligger i en baggård i Heimdalsgade i Køben havn.Foran al-Wahwah sidder omkring 80 yngre og ældre mænd i skrædderstilling på moskeens røde gulvtæppe, og hans budskab er klart: Muslimer er i dag slaver for Vesten, men ved at genindføre et islamisk kalifat kan de igen komme til at lede verden.Solen skinner denne julidag, og de varme stråler oplyser de store korancitater på bederummets vægge. Samme hellige bog henviser prædikanten til, da han siger, at den amerikanske præsident, Donald Trump, og de politiske ledere i London, Berlin, Paris og Moskva spreder en »epidemi«, som skal stoppes.»De er en fare for mennesket; en fare for mennesket og en fare for naturen. Hvem vil stoppe dem? Hvem vil skære deres hænder af?« spørger den australske Hizb ut-Tahrirprædikant med palæstinensiske rødder og svarer selv på spørgsmålet: Det vil islams unge.Scenen stammer fra en video af Ismail al-Wahwahs prædiken, som han har offentliggjort på Facebook 7. juli i år, da han gæstede moskeen Masjid al-Faruq.Berlingske har fået oversat prædikenen og gennemgået en række af Ismail al-Wahwahs tidligere udtalelser, hvor han tordner mod jøder og Israel. Derudover har vi også præsenteret materialet for eksperter og politikere.Ifølge Niels Valdemar Vinding, islamforsker ved Københavns Universitet, er der tale om en prædikant, der indirekte opfordrer til væbnet kamp og jødehad.»I den aktuelle prædiken opildner Ismail al-Wahwah meget eksplicit til at besætte vestlige hovedstæder og til at udføre en ikke nærmere defineret form af jihad. Det er en indirekte opfordring til at gribe til våben. Samtidig står det klart, at han med sine tidligere udtalelser både har opildnet til jødehad og til kamp mod Israel,« siger han.»Et hav af blod mellem jøderne og os«I en tale i Sydney i 2014 udtalte Hizb ut-Tahrirprædikanten ifølge en video fra instituttet MEMRI, at jøder bosat i Palæstina er »et mål for jihad«. Ved en fredagsbøn i Australien i 2015 sagde han ifølge MEMRI, at jøder er de »mest onde skabninger« ifølge Allah, mens han senere fortsatte: »Der er et hav af blod mellem jøderne og os. De vil betale med blod for blod, med tårer for tårer og med ødelæggelse for ødelæggelse.« Islamforskeren Niels Valdemar Vinding har gennemgået denne og flere andre udtalelser, og ifølge forskeren kan de klart betragtes som jødehad.»Der er en reference til væbnet kamp, når han taler om jihad mod jøder. Det er selvfølgelig lovligt og legitimt at have forskellige religiøse synspunkter eller syn på Israel, men det er problematisk, at man på den måde legitimerer et kald til jihad alene på grund af etnicitet eller religiøse tilhørsforhold,« siger Niels Valdemar Vinding.Dermed kommer Masjid al-Faruq-moskeen endnu en gang i søgelyset. Senest skete det, da imamen Mundhir Abdallah talte i moskeen i maj i år og blev politianmeldt for at opfordre til jødedrab, som Kristeligt Dagblad beskrev.Moskeen og Hizb ut-Tahrir-folkene, der frekventerer den, er en torn i øjet på Folketingets største partier, der gentagne gange - forgæves - har forsøgt at gå rettens vej for at forbyde Hizb ut-Tahrir. Siden 2008 har Rigsadvokaten således i samarbejde med politikredsene og PET løbende holdt øje med, om der opstår grundlag for en forbudssag.Senest har man fra Christiansborg forsøgt at lukke ned for ekstreme religiøse talere med en liste over såkaldte hadprædikanter. 2. maj i år kom de første seks navne på listen, og 15. juni blev yderligere to tilføjet. Trods sine udtalelser om jøder er Ismail al-Wahwah ikke på listen.En liste med »rabiate forkyndere«Aftalen om den såkaldte hadprædikantliste blev indgået i 2016 med stemmer fra Venstre, Dansk Folkeparti, Konservative og Socialdemokratiet for at »beskytte Danmark mod rabiate forkyndere,« som Inger Støjberg (V) senere har udlagt det.Med listen i hænderne er det muligt for Udlændingestyrelsen at give religiøse forkyndere indrejseforbud i to år ad gangen, hvis det vurderes, at udlændingen udgør en trussel mod den offentlige orden, og der er en vis sandsynlighed for, at vedkommende vil rejse ind i Danmark.Den beskrivelse lever Ismail al-Wahwah til fulde op til, lyder det fra politikere fra DF, S og SF, der kalder det for »vanvittigt« og »forrykt« at invitere en mand med sådanne holdninger til Danmark.»Det er bare ikke en overraskelse, for vi taler om en terrorbevægelse som Hizb ut-Tahrir, så det ligger i fin forlængelse af de ting, de tidligere har været involveret i,« siger Martin Henriksen fra Dansk Folkeparti.Samme melding lyder fra Socialdemokratiet, hvor Trine Bramsen anfører, at »prædikanter, der opildner til had mod bestemte befolkningsgrupper, ikke hører til her i landet«. Men jo hårdere politikernes retorik bliver over for grupper som Hizb ut-Tahrir, desto bedre trives de, lyder det fra Kirstine Sinclair, lektor ved Syddansk Universitet. Hun har et indgående kendskab til Hizb ut-Tahrir.»De vil bruge en sag som denne til at problematisere, at et demokratisk samfund som det danske i virkeligheden har meget snævre grænser for, hvad man må sige og mene. Når de kan sætte en dagsorden, provokere og skubbe til grænserne, er de med til at legitimere sig selv,« siger Kirstine Sinclair.Naivt virkemiddelI 2015 besøgte Ismail al-Wahwah ligeledes Masjid al-Faruq på Nørrebro, og hans udtalelser om jøder er frit tilgængelige online. Det udstiller ifølge Jacob Mchangama, jurist og direktør i tænketanken Justitia, at regeringens liste over hadprædikanter reelt er uden effekt.»Det viser jo, at listen er temmelig hullet.Det virker temmelig vilkårligt og tilfældigt, hvem der kommer på listen. Desværre er der jo en meget lang række af islamistiske hadprædikanter, så det er temmelig naivt at ville stoppe dem med dette middel,« siger han.Udlændinge-og integrationsminister Inger Støjberg (V) svarer ikke på Jacob Mchangamas kritik af hadprædikantlisten. I en skriftlig kommentar siger ministeren, at det er Udlændingestyrelsen, der »uden politisk indblanding« afgør, hvem der kommer på listen over hadprædikanter.»Jeg kan ikke gå nærmere ind i, hvorfor nogle personer er på listen, og hvorfor andre ikke er på, men jeg kan sige, at Udlændingestyrelsen også læser med i dagspressen og er opmærksomme på, om personer skal tilføjes på listen,« skriver Inger Støjberg.Udlændingestyrelsen ønsker ikke at udtale sig om konkrete personer. Men styrelsen oplyser, at fire ansatte løbende overvåger åbne kilder som hjemmesider og sociale medier og leder efter emner til den såkaldte hadprædikantliste.»Det siger sig selv, at vi ikke kan overvåge hele internettet. Der vil være nogle, vi ikke opdager inden deres indrejse. Men de kan efterfølgende få indrejseforbud, hvis de opfylder betingelserne. Og alle er meget velkomne til at give os et tip om religiøse forkyndere, som de mener, vi skal sætte på listen,« siger kontorchef Jakob Dam Glynstrup i en skriftlig kommentar.Det tætte bånd mellem Hizb ut-Tahrir og Nørrebro-moskeen, Masjid al-Faruq, bekræftes, da Berlingske besøger moskeen. Ved indgangen til bederummet i moskeen ligger adskillige brochurer produceret af Hizb ut-Tahrir med overskrifter som »Statskontrol af muslimernes familieliv« og »Al-Aqsa kalder på befrielse!«. I en mail oplyser Hizb ut-Tahrirs australske afdeling, at Ismail al-Wahwahs udtalelser om jøder er en kritik af Israel og dets »besættelse af Palæstina«. Organisationen er anti-israelsk, men ikke imod jøder, lyder det: »Islam diskriminerer ikke folk på baggrund af religion eller etnicitet. Der skelnes kun mellem folk på baggrund af fromhed i Guds øjne - og deres gerninger i kampen om sandhed og retfærdighed. Derfor er Hizb ut-Tahrir og muslimer globalt imod alle uretfærdige besættelser, invasioner og undertrykkelse uafhængig af gerningsmandens race.« Da det ikke lykkedes at komme i kontakt med en talsperson ved første besøg i Masjid al-Faruq-moskeen, vender vi tilbage før aftenbønnen.Her taler vi med den midlertidige bønneleder og får et telefonnummer til imamen Hajj Saeed. Men da imamen hører, at vi vil stille spørgsmål om Ismail al-Wahwahs besøg i moskeen, ønsker han ikke at udtale sig.hejs@berlingske.dk jowi@berlingske.dk jabj@berlingske.dk Fakta: DEN POLITISKE AFTALE »Hadprædikantlisten«Den såkaldte hadprædikantliste er del af en politisk aftale fra foråret 2016 mellem V, S, DF og K. Listen giver embedsmænd i Udlændingestyrelsen mulighed for at forbyde religiøse forkyndere at rejse ind i landet to år ad gangen. De første seks prædikanter blev sat på listen 2. maj i år.Yderligere to navne blev tilføjet 15. juni.Her er de i alt otte prædikanter på listen: Mohamed al-Arefe fra Saudi-Arabien Kamal el-Mekki fra USA Bilal Philips fra Canada Terry Dale Jones fra USA Salman Bin Fahad Alodah fra Saudi-Arabien Mohammad Rateb Abdalah Al-Nabulsi fra Syrien Khalid Yasin fra USA Muhammad Raza fra Pakistan Kilder: Udlændinge-og Integrationsministeriet samt Udlændingestyrelsen.BAG OM HISTORIEN Video var første skridtBerlingske opdagede en video, som den australske Hizb ut-Tahrir-prædikant Ismail al-Wahwah offentliggjorde på Facebook i begyndelsen af juli i år. I videoen ser man prædikanten tale i Nørrebro-moskeen Masjid al-Faruq.Avisens arabisktalende medarbejder har gennemgået både den arabiske og den engelske del af Ismail al-Wahwahs prædiken. Efterfølgende er Al-Wahwahs udtalelser gennemgået med en ekstern arabisktalende tolk.Vi har ligeledes gennemgået en række af Ismail al-Wahwahs tidligere udtalelser om jøder og Israel, som organisationen MEMRI har oversat og offentliggjort på sin hjemmeside.Endelig har vi præsenteret Ismail al-Wahwahs udtalelser for en række eksperter og politikere.DOKUMENTATION Ismail al-Wahwahs udtalelserI Nørrebro-moskeen Masjid al-Faruq talte Ismail al-Wahwah i juli i år: Prædikanten sagde, at den amerikanske præsident Donald Trump og de politiske ledere i London, Berlin, Paris og Moskva spreder en »epidemi«, som skal stoppes.»De er en fare for mennesket; en fare for mennesket og en fare for naturen. Hvem vil stoppe dem? Hvem vil skære deres hænder af?« spurgte prædikanten og svarede selv på spørgsmålet: Det vil islams unge.Ved en fredagsbøn i den australske gren af Hizb ut-Tahrir talte Ismail al-Wahwah i foråret 2015: »Der er et hav af blod mellem jøderne og os.De vil betale med blod for blod, med tårer for tårer og med ødelæggelse for ødelæggelse,« sagde Ismail al-Wahwah ifølge instituttet Middle East Media Research Institute (MEMRI).Ved et Hizb ut-Tahrir-arrangement i Sydney talte Ismail al-Wahwah i juli 2014: »Enhver jøde bosat i Palæstina er en ulovlig beboer. Han er et mål for jihad og vil ende i historiens skraldespand,« sagde Ismail al-Wahwah ifølge MEMRI og fortsatte: »Kampen og jihad vil fortsætte, indtil Allahs ord bliver til virkelighed: ' Dommedag vil ikke komme, før muslimerne bekæmper jøderne'«. Se yderligere dokumentation på b.dk.
Moskeen Masjid al-Faruq i København har inviteret prædikanten Ismail al-Wahwah. Regeringens liste over hadprædikanter virker ikke, lyder kritikken.
Man plejer at sige, at det gælder om at specialisere sig. Ikke brede sig over for meget, køre et stramt og letforståeligt koncept.Men det er folkene bag The Mudhoney fløjtende ligeglade med.Bag den nye bar og kaffebar i Guldbergsgade på Nørrebro står samme farverige flok, som sidste år slog dørene op for Whammy Bar på Amager, den moderne bodega, der gik hen og vandt Ibyen-prisen for årets bedste bar. Det er Jesper ' Yebo' Reginal og Jessica Tolf Vulpius fra det lille indie-pladeselskab Crunchy Frog og Morten Varano, Sven Houlberg og Kristian Aagaard, der er henholdsvis direktør, musikchef og personalechef på Rust.Da Ibyen møder dem for at høre mere om det nye sted, står sommersolen ind på ét stort byggerod. Træplader, værktøj og utapetserede vægge overalt.»Ja, vi mangler stadig en del«, siger Morten Varano, mens han forgæves forsøger at børste støvet af sit tøj.Men inden længe skal lokalerne huse et intimt vandhul på 69 kvadratmeter. Et sted, hvor man kan sidde udenfor og drikke kaffe i solen hele dagen, hvor man kan få alt fra grønne Tuborg fra kassen til specialbryggede Mikkeller-øl, hvor man kan få vin, champagne, cocktails, morgenmad, en enkel frokostret og, ikke mindst, rigtige milkshakes lavet på en gammel amerikansk milkshakemaskine.Med sprut i.The Mudhoney satser altså på at kunne stille mange forskellige behov.»For os handler det også om at finde nogle fede folk at arbejde sammen med.Nogle, som ved noget, vi ikke ved, og kan noget, vi ikke kan. Vi får øl fra Mikkeller, vin fra Vinhanen, kaffe fra Copenhagen Coffee Lab og kommer formentlig også til at samarbejde med nogen med hensyn til frokosten, for vi har ikke et decideret køkken her«, forklarer Kristian Aagaard.Papegøjetapet og 70' er-lamperMen hvor konceptet stikker i mange forskellige retninger, så er designet nøje udvalgt. Ikke at der som sådan er et bestemt tema, men det er gennemtænkt.»Det skal gerne være som at komme hjem til en person med en let outreret, nogle ville måske sige dårlig, smag«, fortæller Morten Varano.Baren bliver inddelt i flere rum med to forskellige slags tapet. Et mønstret i den ene halvdel, der leder tankerne hen imod 1960' ernes flippertid, og ét med palmer og papegøjer, der giver rummet en lidt tropisk hængekøjesteming. Der er små, sirligt udskårne rumdelere af mørkegrønt træ mellem de små båse, hvor man sidder ved turkise borde med messingkant. Også baren, der kommer til at slynge sig igennem lokalet, bliver af messing.Og så er der lamperne.»Vi får nok omkring 50 lamper, måske flere, alle sammen designet af Claus Bolby og Werner Schou en gang i 1970' erne.De arbejdede meget med henholdsvis akryl og prismer, og det er nogle lidt alternative lamper, der måske ikke står højest i kurs i dag. Da jeg viste dem for de andre den første gang, var de da heller ikke fuldstændig henrykte. Men så vokser de på en, og man begynder at holde mere og mere af dem«, siger Morten Varano.Navnet The Mudhoney refererer ikke til noget bestemt. Det bliver ikke en grungebar, men de kan allesammen godt lide Seattle-bandet Mudhoney. Og i forhold til 1960' er-1970' er-designet passer det meget godt til filminstruktøren Russ Meyers kultiske sexploitation-klassiker fra 1965 ' Mudhoney', får de ræsonneret sig frem til.Men mest af alt lyder det bare meget fedt. Og det er i virkeligheden ret kendetegnende for ejernes måde at arbejde på.»Her skal selvfølgelig være relativt stilrent, men der er ikke nogen af os, der kan lide at komme ind et sted, hvor det hele er så skarpt, at man ikke tør være der«, siger Jesper Reginal. Sven Houlberg tilføjer: »Mange af tingene kommer af vores egne erfaringer med at gå ud og vores forskellige præferencer, som vi så bringer sammen«.The Mudhoney. Guldbergsgade 22, Kbh N.Åbner 7. september.WWW facebook.com/TheMudhoney.sebastian.wittrock@pol.dk 
Milkshakes med sprut, tapet med papegøjer og lamper fra 1970' erne venter på cafeen The Mudhoney, som snart åbner.
En festlig aften tog en voldsom drejning, da der lørdag kort før midnat blev affyret skud på Nørrebrogade ved den Røde Plads.Her blev to ganske tilfældige unge mænd med indvandrerbaggrund ramt af skud affyret af gerningsmænd, der var kørende på scooter.Sygeplejerske Kristine Langelund var tilfældigt i området, og gav førstehjælp til ofrene.Til dagligt er hun afdelingsleder på et plejehjem.Men tidligere har hun været udsendt for Læger Uden Grænser og har været i katastrofeområder.Derfor er det ikke første gang, hun ser skudsår:.Var til fest- Sammen med min mand var jeg til fest hos nogle venner, der bor tæt på Den Røde Plads, siger hun og fortæller, at vennen havde afleveret en Ph. d., og det skulle fejres.- Pludseligt hørte vi skud.Og så var der en, der sagde, at der lå to mænd nede på gaden.Politiet var der også, fortæller hun.- Der var ikke nogen ambulancer, så jeg gik derned og tilbød min hjælp.Hun følte sig ikke bange, for politiet var der. Og som sygeplejerske er det hendes job at hjælpe folk, der er kommet til skade.Derfor satte professionalismen ind, da hun trådte hen og tilbød hjælp.- Politifolkene var allerede i gang med at yde førstehjælp og afskærme området.De virkede meget professionelle, lyder sygeplejerskens vurdering.På jorden lå de to unge skudkvæstede mænd med smerter.- Den ene var ramt i maven og den anden i låret. Jeg vurderede, at ham med såret i maven - han var ramt flere steder - var den hårdest kvæstede, så jeg vendte fokus mod ham, fortsætter Kristine Langelund.- Jeg tjekkede sivning fra sårene og tjekkede, at han var ved bevidsthed. Jeg tjekkede også hans puls. Da ambulancen kom, så gik jeg igen, fortæller hun.Du virker ikke synderligt påvirket.Der var trods alt tale om, at to mænd var såret af skud? - Andre ville sikkert have været mere påvirkede af situationen.Men for mig var det udramatisk, fordi jeg bare agerede som en en enhver anden sygeplejerske eller læge ville have gjort i samme situation, fortæller hun med upåvirket stemme.- Da jeg kom op til festen, var stemningen ikke mere den samme.- Folk var meget påvirkede af det nede på gaden, så kort tid efter tog vi hjem, fortæller hun.Læs også lederen.Tilfældige blev ofre for skudDe to skudsårede var helt tilfældige ofre, da to gerningsmænd, der var kørende på en scooter, stoppede op og affyrede skud mod dem, da de ramte stod foran en kebabforretning på Nørrebrogade lige ved Den Røde Plads ved 23.30-tiden lørdag aften.Det fortalte chefpolitinspektør, Jørgen Skov, ved et pressemøde holdt i går.Her fortalte han også, at de to ofre er uden for livsfare.I følge Ekstre Bladets oplysninger var de to skudsårede på vej efter mad, da de blev ramt af skud.BanderelateretVed pressemødet sagde han yderligere, at det er nærliggende at knytte skyderiet til den verserende bandekon-flikt, der har plaget København - og særligt Nørrebro - de sidste par måneder.Her er banden LTF på den ene side, mens en flok med rødder i Nordvest og bebyggelsen Mjølnerparken er på konfliktens anden side.Den Røde Plads ligger tæt på netop Mjølnerparken, og en del banderelaterede folk hænger ud på pladsen sammen med en hel del andre Nørrebro-beboere.Kilder med indsigt i miljøet vurderer, at gerningsmændene bag skyderiet lørdag aften skal findes blandt folk med tilknytning til LTF.fish@eb.dk Pludseligt hørte vi skud.Og så var der en, der sagde, at der lå to mænd nede på gaden Jeg vurderede, at ham med såret i maven - han var ramt flere steder - var den hårdest kvæstede.
GERNINGSSTEDET: Kristine Langelund trådte til og ydede hjælp til to mænd med skudsår efter scooter-skyderi på Nørrebrogade.
Satans til dyr. Den kan have otte arme, og den kan have ti. Men en blæksprutte har ikke et skelet. Og derfor er den et af de sværeste havdyr at tilberede, så den bliver mør. For uden et skelet må hver muskel i armene støtte hinanden, hvilket nødvendiggør, at bindevævet spreder sig gennem musklerne i stedet for uden om. Og så er det sværere at opløse vævet til gelatine, sådan som man ellers uden videre kan gøre med en sej okseklump ved at lade den simre i flere timer.Der er utallige tips fra kokke og videnskabsmænd, som har forsøgt at bryde koden. Dyp blæksprutten i kogende vand i et øjeblik. Lad den simre i meget lang tid. Salt den. Hæld eddike ved, eller lad en korkprop danse i det kogende vand. Metoderne er mange, men ikke idiotsikre, og selv på toprestauranter er det langtfra altid, at det lykkes.Men her hos Cicchetti på Nørrebro var den ottearmede fuldstændig fremragende.Og kostede kun 65 kroner. De blegrosa pigmenter var intakte og spredte sig ud over det hvide kød. Smagen lå sublimt mellem havfrisk, sød og umami, og vævets gelatine var ikke kogt ud, men fungerede som stivelse, der samlede dyrets egne væsker i en let cremet saft, som svøbte sig rundt om de øvrige ingredienser i den lille ret.Der var små kartoffeltern, kogt al dente, så knolden fik en mild, frugtig smag af artiskok. Der var enkelte skiver af bladselleri, lidt grofthakket oliven og et par friske basilikumblade. Og så var der ikke mere. Uforglemmelig. Simpelthen.Cicchetti har taget navn efter det venetianske ord for antipasti og serverer dem på størrelse med tapas. Det var små mundfulde af enkel, italiensk kogekunst, når den er bedst. Med så sublim og simpel håndtering af gode råvarer, at man næsten glemmer, at det kræver erfarent håndværk og stor faglighed.Flyttet rundt om hjørnetDet var egentligt ikke overraskende, at vi oplevede det på Cicchetti, for halvdelen af den kvindelige kvartet bag den lille restaurant har før serveret noget af byens bedste italienske mad på Pop - et spiseri, som lå lige om hjørnet, indtil to af indehaverne besluttede sig for at fortsætte deres studier.Nu har de to resterende åbnet et mindre sted med mindre retter til lavere priser sammen med to nye ligesindede.Ingen af dem er oplært på Noma eller kokkeskole. De har bare tilbragt meget af deres tid i Italien, hvor de har lært sig en hel del om landets mad og vin.På Cicchetti er der så højt til loftet, at man ikke føler sig presset af de få kvadratmeter, hvor cirka ti små borde står på et flisegulv, der med sine primærfarver og sorte linjer ligner en 80' er-reklame for L'Oréals Studio Line. Kortet tæller 30 retter, de koster mellem 30 og 70 kroner stykket, og hvis man vil have den fulde restaurantoplevelse på stedet, anbefaler tjeneren fem-syv retter til hver.Vi bestilte syv hver. Og en flaske hvidvin til 315 kroner. En tre år gammel Isolano fra Valdibella på Sicilien, som både passede til de fleste retter og til pauserne imellem med sin mineralitet, friske syre og mandeldybe aroma. Maden kom i et tempo, der passede til vores puls. I små kapitler, hvor de aromatiske udtryk var afstemt efter hinanden. Der er ikke plads til at nævne dem alle, så vi må fokusere på nogle af de mange højdepunkter.Som for eksempel den første servering. Den klassiske arancino di riso er en kugle risotto med en sprødstegt overflade af gyldne brødkrummer.Denne her smagte tydeligt af den vin, risene havde absorberet, gæret syre blødt balanceret med sødmen fra en græskarmos, som var rørt ind i farsen.Ved siden af lå en god ansjos mellem to salvieblade, som var dybstegt med et tyndt skjold af sprød dej. Den ramte et præcist punkt mellem parfumeret bitterhed, salt fisk og god olivenolie. »Skal vi ikke bestille flere af dem?«, spurgte min gæst, men jeg måtte huske ham på, at vi stadig manglede 13 retter.Anden servering var ost, som på forbilledlig vis blev serveret så tidligt, at vores smagsapparat stadig var så jomfrueligt indstillet, at den gode taleggio med tilhørende mostarda ramte os som en genial skakåbning. Mostarda er frugt kandiseret med sennepssirup, og her var der brugt æble, som passede bedre til ostens mildt frugtige aroma end sødere frugter, mens sennepsstyrken greb sømløst ind i den pebrede eftersmag, der karakteriserer en taleggio.Festen fortsatte med skiver af bagt aubergine, som havde kondenseret konsistens og forædlet smag, hvor frugtens sødme var fremhævet, uden at råvarens naturlige smag var forsvundet.Stegt polenta med økologisk stracchino, som er friskost på komælk, var mild og subtil i smagen under den ristede, bitre sortkål. En oksetatar på lårtunge kom uden andet end syltede bøgehatte, som kun supplerede og ikke forstyrrede den rene smag af frisk kød.Kaninragout med enebær, fennikel og merian. Kraftig i smagen, men let i tråddet. Pragtfuldt.Vi var mere end mætte på det her tidspunkt. Men hvilken afslutning vi fik med en panna cotta rørt med vanilje og en lille smule citronskal toppet af tynde skiver pære kogt i rødbedesaft. Mere mælket end sød, mere let og cremet end fed. Helt enkelt. Helt frisk. Og helt perfekt som en afsluttende bemærkning fra et skarpt køkken, en selvsikker sommelier og madkloge tjenere, der får det hele til at se så let ud, at man hygger sig i deres afslappede selskab.joakim.grundahl@pol.dk Festen fortsatte med skiver af bagt aubergine.
MADANMELDELSE CICCHETTI Fire pragtfulde værter skaber en afslappet ramme om det skarpe køkkens italienske småretter på Nørrebro.
På fjerde sal, Jagtvej 59, vågner Brian Larsen langsomt i sin seng. Det lyder, som om nogen buldrer på vinduet, persiennerne klaprer heftigt mod hinanden. Det må være hans haleløse kat Fanny, tænker han søvndrukkent - den plejer at mosle rundt i karmen for at få ham til at vågne.Men katten er der ikke. Og med en finger løfter Brian Larsen en lamel i persiennen og ser, hvor larmen kommer fra: Chop-chop-chop-chop-chop buldrer det fra en helikopter, der som et tungt insekt svæver i luften omtrent 50 meter væk. Ud fra maskinens bug hænger et tykt reb, en kampklædt betjent er på vej ned. »Nu sker det«, tænker Brian Larsen og flagrer ind i stuen, hvor udsigten er bedre.Klokken er syv, præcis, og det er nu, Ungdomshuset bliver ryddet. Det er nu, de politiske løsninger er tørret ud, nu, en betjent råber »VÆK VÆK VÆK« til en mor, der har taget opstilling som fredsvagt foran huset.Det er nu, politiet gennemfører den aktion, der gennem flere måneder har ligget på tegnebrættet som en ubehagelig hypotese om et møde mellem flere hundrede betjente og flere hundrede vrede unge, der ikke har tænkt sig at give op.I samme øjeblik går Nanna Torpe Jørgensen ud ad sin hoveddør på Prinsesse Charlottesgade for at tage bussen til sin forelæsning på RUC. Hun drejer hovedet mod himlen, ser helikopteren, griber fat i en tilfældig dame på gaden: »Så du også det, så du det?«. Gennem vindueshullerne i det sorte ungdomshus begynder det, der ligner tyk røg, at vælte ud og sætte sig krast i øjne og mundhule.Nanna skridter hurtigt mod Jagtvej, drejer til venstre i retning af Runddelen og ser over skulderen, hvordan skumkanoner blæser hvidt skum ind i huset. Hun ringer til sin mor.Der var koncert i Ungdomshuset aftenen før. Punkbandet Corky &amp; The Gang spillede, og da de fleste var gået hjem ved firetiden, dejsede 35 unge om på madrasserne på gulvet og faldt i søvn. Nu bliver de vækket af betjente fra politiets antiterrorkorps.De virker overraskede, som om det kommer bag på dem. Og de kan slet ikke nå at bruge alt husets skyts: I grønne kasser under vinduerne ligger molotovcocktails, ølflasker, gasmasker og brosten; oppe på taget - under den udspændte pigtråd - ligger jernrør, toiletkummer, rustne cykler og sammensømmede brædder.Lyden af ambulance nærmer sig, der er en af de unge, som er såret. I køkkenet står der stadig gryder med rester af stegt ris og gulerødder. På væggen har nogen engang skrevet med graffitibogstaver: »Kampen begynder på en solskinsdag«.Ruth og RittRuth Evensen bliver vækket af telefonen tyve minutter over syv. Det er en ven til en ven på Nørrebro, der ringer til lederen af Faderhuset for at fortælle hende, at nu bliver det hus, hendes frimenighed retmæssigt ejer, ryddet for unge aktivister.»Wauw«, tænker Ruth, »det er godt nok tidligt«. Hun forsøger at få et par af frimenighedens folk til Nørrebro for at filme begivenhederne og når lige at drikke en cappuccino, inden den første journalist bimler i telefonen.Omtrent samtidig, i Høvringen fire timer nord for Oslo, ringer en anden telefon.Det er Ritt Bjerregaards, men Københavns overborgmester tager den ikke, så Rådhusets direktør må lægge en besked til hende: Huset er ryddet.På Nørrebro spreder rygtet sig også via sms'er og mobiltelefoner. Halv otte er en flok hektiske journalister og sortklædte unge trukket sammen på Runddelen foran striben af bredstående betjente. Man kan glane hen til den flok unge, som politiet har anholdt inde i huset, og som er blevet placeret på vejen med hænderne bundet sammen på ryggen.Her er roligt. Nogenlunde. Som en spændt sitren. Et par håndværkere er ved at banke planker op foran Irmas vinduer, McDonald's har beholdt gitteret nede, og Nordea sætter et skilt i vinduet: ' Lukket på grund af uroligheder'. En gut deler stinkbomber i sølvfolie ud, en mand sætter med et pfffft en kniv i hjulet på en beredskabsvogn, da den triller forbi.Pludselig rejser der sig et stemmehav fra mængden, folk har fået øje på en ung gut med dreadlocks, der har taget flugten fra politiet og med hænderne bundet på ryggen spæner hen over tomrummet mellem de opmarcherede politivogne og den glanende flok. Som en magnet suger han betjente til sig fra den ene side, sortklædte tilskuere fra den anden, og forsvinder i et brøl, inden han lander med kinden mod den våde asfalt.Cismofytten er lukketPå den modsatte side af politiafspærringerne læner Regina i lyserød flyverdragt sig ind mod sin far, Claus Olsen. Hun skulle egentlig have været afleveret i børnehaven Cismofytten, men derinde er der sat et stort skilt op i vinduet med ordet ' NEJ', for nej, børnehaven er ikke åben i dag.»Der er lavet en nødbørnehave nede ved Blågårdsgade, men jeg kan sgu ikke huske adressen«, siger Claus. Han har taget sit arbejdstøj på. Men nu ender det nok med en fridag. Han kigger ned på Regina, smiler og giver hende et klem.Kort efter eksploderer Nørrebrogade.Klokken nærmer sig ti, og ud for Assistens Kirkegård tipper omtrent 50 unge en skramlet kæmpecontainer ud på gaden.I baggårde henter de byggeaffald, skraldespande, paller og bygger på kort tid barrikader op, inden fire af politiets hollændervogne kommer bragende og pløjer sig som tanks igennem stablerne, så de unge må kaste sig væk for ikke at blive ramt af en massiv kølerhjelm.»I dronningens og lovens navn erklærer jeg demonstrationen for opløst«, skratter det fra en af politiets megafoner.Og ud fra hollændervognene sluser kampklædte betjente sig, inden de bliver mødt af brosten og flasker, som flyver gennem luften. Horden af sortklædte spreder sig, de unge flintrer ind i baggårdene, spæner ned ad sidegaderne. Som Thomas, der bare er 15 år, klædt i en sort hættetrøje med et dødningehoved, og som ser sig selv som et brik i et spil, som en soldat i en krig, hvor ordren hele tiden tikker ind per sms.»Det kom som et chok. Men man vidste godt, det ville ske«, siger han. Og møblerer endnu en barrikade op på gaden.I Griffenfeldsgade ti minutter i 11 losser betjente flere favne brosten ind i en mørkeblå beredskabsvogn, mens de gelejder en ung pige i stramme cowboybukser over til en husmur.Med håndfladerne og ansigtet vendt mod murstenene skal hun tage plads ved siden af de andre anholdte. Det er dem, der har gravet brostenene op. Fra deres lommer fisker betjente lightere, nøgler og papirer, som de lægger ned i gennemsigtige plastikposer. En betjent tager fat i den unge piges Fjällräv-rygsæk, hvor en halvliters cola stikker op fra sidelommen.Han roder rundt i den.»Føler du dig overbevist om, at jeg går i skole?«, spørger hun rapt. Pigens håndled bliver bundet sammen af plastikstrips.»Det strammer!«, siger hun, inden hun bliver sat på asfalten. »Hvor lang tid skal jeg sidde her?«, spørger hun.Superflotte negleOmkring klokken 13 sætter Ritt Bjerregaard sig ind i en norsk taxa. Der er flere timer, til hun vil nå lufthavnen i Oslo - i mellemtiden er mobiltelefonen eneste kontakt til begivenhederne i København.En time senere har Ruth Evensen lavet en frokostaftale med en journalist på et pizzeria. Da de sidder og spiser, genkender en anden repræsentant fra pressen hende imidlertid og begynder at fotografere ind gennem ruden. Og så bliver pizzamanden nervøs.»Hvem er du? Jeg har da set dig før?«, spørger han Ruth og siger, hvis hun ikke forlader stedet, ringer han til politiet.Så Ruth rejser sig og går. Hun har alligevel en tid i en negleklinik, hvor hun sætter sig i stolen for at få poleret sine negle. Det er en gammel aftale; den slags skal jo også passes, mener hun. I stolen ved hendes side sætter Ruths sekretær sig med en kalender og prøver at få styr på alle dem, der ringer og vil tale med Faderhusets leder og høre, om hun mon har besluttet sig for, om huset skal rives ned.Det har hun ikke. Ikke endnu.Ruth synes, neglene bliver superflotte.Hun betaler, hopper ind i en taxa og vil finde et sted, hvor hun kan få sig en cappuccino.Og overveje, hvad hun skal gøre.Køleskabene er snart totalt tømte, men alligevel er der stadig kø i Ninn's Kiosk ved Runddelen. Øllene på plastikflaske kan man stadig få, men King-øllene på glasflasker til 5,50 er ribbet. En ung gut med nitter alle vegne og en stav gennem næsen fisker sin pung frem. Den er også nittet. Ude på Runddelen kan man høre, hvorfor glasflaskerne er i høj kurs: En ældre flaskesamler sjosker rundt på må og få, men da han griber ud efter et par Kingøl, stopper to unge fyre ham.»Den må du sgu ikke tage. De skal bruges til kasteskyts senere«, siger den ene.»Du må kun tage dåserne«, forklarer den anden.I Ungdomshuset har pressen fået lov at blive vist rundt af politiet. På vej ud ad døren møder de en mand fra Faderhuset i vindjakke. Bestemt siger han: »Så må I gerne forlade stedet. Det er privat område«.Klokken bliver 17. Fra alle hjørner af byen stimler aktivister sammen rundt om skøjtebanen på Blågårds Plads. Så bryder det bragende løs igen.En fyr, der kalder sig Kennetho, falder ned på ryggen midt i en menneskeflok og får tre slag på låret, inden hans fuldskæggede ven, Michel Winckler-Krog, haler ham med ind på fortovet. Kennethos kamera er løbet tør for batteri, så han stikker ind i kiosken ved siden af Konya Kebab &amp; Cafe for at få sig et par nye. Bagefter sætter de to venner sig på et par grønne mælkekasser foran kiosken. De kigger på betjentene inde bag bilruderne, der blæser forbi. Snakker om, at panserne er så tændte, at de ikke engang kan sætte sig ned i bussen. De griner.Senere, tyve minutter over otte, tromler fire aktivister gennem Blågårdsgade, den ene har en ishockeymaske på. En grønthandler når lige at skubbe en palle frugt ind i butikken, inden røgen fra en tåregaspatron lægger sig over området.Jonas fra Jylland stæser ind i porten ved nummer fire og forsvinder ind i en baggård.Gassen river i slimhinderne, spyttet samler sig i munden. Inde i gården bliver Jonas mødt af en flok civilbetjente, der banker ham op mod en mur, så han begynder at bløde fra næsen og munden.»Hvad fanden er det, du laver, perker«, smælder en af betjentene.Klokken er 21. På fjerde sal i Jagtvej 59 zapper Brian Larsen rundt på sin 42-tommers fladskærm for at følge med i, hvad der sker i hans kvarter. Nede på gaden foran Brians opgang og Ungdomshuset er der roligt. Men på skærmen flakser stadig billeder af et Nørrebro i kamp.»Det er skide sørgeligt«, tænker han.»Det havde været så meget rarere med en fredelig løsning«. I Magistratsalen på Københavns Rådhus er der fredeligt, næsten tyst. Et par enkelte sirener trækker forbi udenfor. Ritt Bjerregaard, der netop er landet fra Norge, sidder under to gigantiske lysekroner: »Jeg vil gøre alt for, at vi ikke har en by, der udvikler sig sådan, at man kan afpresse bystyret ved at begå vold i gaderne. Vi lever i et retssamfund. De unge har ikke ret til Jagtvej 69«.Lea Korsgaard (1979) var journalist på Politiken, da Ungdomshuset blev ryddet. Hun er i dag partner og del af Zetlands chefredaktion.Jeg vil gøre alt for, at vi ikke har en by, der udvikler sig sådan, at man kan afpresse bystyret ved at begå vold i gaderne. Vi lever i et retssamfund.De unge har ikke ret til Jagtvej 69 Ritt Bjerregaard Det kom som et chok. Men man vidste godt, det ville ske Thomas, 15 år.
Dagen efter rydningen af Ungdomshuset for ti år siden bragte Politiken denne artikel - 2. marts 2007. Om hvordan Nørrebro vågnede med et sæt, da en helikopter fejede hen over hustagene. Hvordan daværende overborgmester Ritt Bjerregaard hastede hjem fra Norge. Og hvordan ejeren af grunden, hvor Ungdomshuset lå, gik til manicure. Mens Nørrebro brød ud i kamp.
Tyrkiske Umut Ra Sakarya er manden bag et comeback for klassisk dansk mad på Nørrebro. 
Guldkroen på Nørrebro i København kan fremstå som en spøg, og sjovt er der, men kroen tager de danske klassikere alvorligt og er et besøg værd, hvis man holder af rejecocktail, stegt flæsk, wienerschnitzel, pandekager og rødgrød. 
Bandegrupperingen Loyal to Familia har blandt andet holdt påskefrokost og »releaseparty« for et løsladt bandemedlem i det kommunalt ejede Folkets Hus på Nørrebro.Kommunen lukker nu huset midlertidigt.NYHEDER. 06.

Jeg finder bandernes indtagelse af byrummet stærkt utryghedsskabende, og i det lys undrer jeg mig ikke over de stadigt voldsommere episoder på Nørrebro. Side 30. 
BANDEKRIMINALITET.
Copenhagen Pride går ikke gennem Nørrebro 19. august. Fravalget sender et signal til dem, der hader homoseksuelle, lyder kritikken fra flere politikere. Side 7. 
B.
Både fra højre-og venstrefløjen lyder der fordømmelser efter de voldelige optøjer onsdag aften på Nørrebro. To af de ni sigtede er under den kriminelle lavalder.NYHEDER. 04 LEDER. 36.

Nye Borgerliges formand endte i et ophedet skænderi med flere lokale borgere, da hun besøgte Nørrebro.Berlingske er dykket ned i, hvad der præcist skete.PERSPEKTIV. 16.

Danmark. Et nyt skyderi på Nørrebro ramte lørdag to tilfældige ofre. Det er tredje gang inden for kort tid, at personer uden for bandemiljøet rammes.De to skudofre, to mænd på 23 og 24 år, er uden for livsfare. Skyderiet fandt sted sent lørdag ved Den Røde Plads på Ydre Nørrebro, da to personer kom kørende på en knallert, og passageren på bagsædet affyrede seks til otte skud.Ritzau.

To ofre for skyderi på Nørrebro i København lørdag aften var tilfældige ofre. De to unge mænd har ifølge politiet ikke banderelationer. Skyderiet foregik sent lørdag ved Den Røde Plads på Ydre Nørrebro.To personer på en knallert kom kørende til stedet, og passageren på bagsædet affyrede seks til otte skud mod de to ofre. Begge blev ramt. Det er tredje gang inden for kort tid, at personer uden for bandemiljøet kommer under beskydning.Hændelsen fik i går eftermiddags en række beboere på Nørrebro til at kalde til samling for at " tage gaderne tilbage"/ ritzau/.

Singularity University åbner sin første store satsning udenfor USA. ... Side 6-7. 

Frygten sniger sig ind på Nørrebro, hvor beboere kræver mere politi på gaderne, efter at to sagesløse lørdag aften blev skudt ned. Overborgmester Frank Jensen vil have alle bandemedlemmer mandsopdækket.INDLAND, side 4-5 

Lørdag slår Nørrebro Teater dørene op til forestillingen »Revisoren«, hvor blandt andre skuespillere som Thure Lindhardt, Benedikte Hansen, Mikael Birkkjær og Ole Lemmeke medvirker. Det humoristiske stykke handler om noget så lidt humoristisk som regnskabsføring og bogholderi. Den foregår i provinsen, hvor alle går i panik over nyheden om, at en statsrevisor er på vej. Her har man nemlig altid fulgt sine egne regler. Køb billetter på nbt.dk Revisoren Ravnsborggade 3, Kbh N 17. februar til 8. april 2018. 
Scene.
Efter endnu to skudepisoder på Nørrebro med to tilfældige ofre, når bande krigen i København et nyt lavpunkt - syv personer uden relation til bandemiljøet er foreløbig blevet ramt af skud.Dermed skriver denne sommers bandekrig sig ind i den efterhånden lange historie om bandekonflikter i København, og ikke mindst på Nørrebro, som en krig, hvor der har været mange tilfældige ofre.Natten til torsdag blev en svensk kvinde og en mand henholdsvis ramt og strejfet af skud affyret af et 26-årigt bandemedlem på Mimersgade og på Den Røde Plads. Den 26-årige nu anholdte mand skød ligeledes mod en tredje person, dog uden at ramme.Det første skud mod tilfældige personer i sommerens bandekrig i København blev løsnet 4. august mod en 17-årig mand fra Tingbjerg.Han blev ramt i foden.I alt har der ifølge en opgørelse foretaget af Berlingske siden 12. juni været 31 skudepisoder i København. Ifølge Justitsministeriet var der sidste år 25 skud i hele hovedstadsområdet.Bortset fra det ene skud i Tingbjerg er alle tilfældige personer blevet skudt på Nørrebro.Og på netop Nørrebro bor Terje Bech fra borgerinitiativet »Vi tager gaderne tilbage«. Han har boet i bydelen en stor del af livet og har på Nørrebro blandt andet arbejdet som leder af Københavns Kommunes lokale børne-og familie team.Terje Bech beskriver den nuværende kon-flikt »som den værste i antal skyderier«, ligesom den »adskiller sig ved, at skyderierne virker mere tilfældige«. For små ti år siden - i 2008 og 2009 - var konflikten om hashhandel og gademagt mellem Hells Angels, AK81 og Blågårdsbanden ifølge Terje Bech »mere voldelig og mere dramatisk«. Også den konflikt fandt sted på og omkring Nørrebro.»Der var flere, der blev dræbt dengang,« husker Terje Bech.En håndfuld personer i og omkring det kriminelle miljø i området blev dengang skuddræbt.Men Terje Bech minder om, at der også var »en lang række forbiere«. Blandt andet ramte flere skud Korsgadehallens facade og ruder, mens knap 40 børn i alderen fem til syv år opholdt sig i hallen.Den aktuelle konflikt står mellem banderne Brothas fra Ydre Nørrebro og Loyal to Fami lia, der har sine rødder i Blågårdsbanden og er fra Indre Nørrebro.Terje Bech skønner, at bandelederne i dag sender meget unge mænd i bandernes periferi i byen med våben for at ramme andre bande medlemmer. Stress, usikkerhed og angst får så de unge mænd til på det nærmeste at skyde i blinde, vurderer Terje Bech.»Men jeg kunne også godt være lidt bekymret for, at de her bandeledere kalkulerer med lidt disruption. At de sender folk ud alene for at destabilisere hinandens områder,« siger han.Er du bange for, at den ustabile situation på Nørrebro er kommet for at blive? »Nej, faktisk ikke,« siger Terje Bech, der sætter sin lid til, at politiets forstærkede tilstedeværelse på Nørrebro er kommet for at blive: »Det betyder meget for trygheden, at politiet er her og lærer banderne at kende.«.»Det kan give ondt i maven«Nogenlunde samme vurdering kommer fra 25-årige Marie Lardell. Hun bor i en lejlighed bag Nørrebrohallen og med Den Røde Plads som nabo. Derfor overværede hun også, hvordan politiet torsdag efter nattens skudepisoder spærrede området af.»For at være helt ærlig så skræmmer det mig ikke. Jeg er ikke bange, for politiet er her jo. Man ser dem hele tiden,« siger Marie Lardell: »Jeg undrer mig dog over, at man kan være så forebyggende over for terror, men ikke kan styre en bande - det er selvfølgelig lidt skræmmende. At politiet ikke får kropsvisiteret nogle af alle dem, de mistænker, når nu de alligevel er her.« Selv om Marie Lardell bor et sted, hvor bandekonflikten ofte kommer tæt på, har hun aldrig følt sig nervøs for at bevæge sig rundt i området.»Alle er jo som regel rigtig søde her, så selv om jeg ser større gruppering i hverdagen, skræmmer det mig ikke. Jeg går altid ud fra, at det må være nogle gode mennesker - det er kun et fåtal, der er nogle klaptorske,« siger Marie Lardell: Marie Lardell har dog ingen intentioner om at holde sig inden døre eller flytte fra området.»Måske vil jeg være mere påpasselig om aftenen, når jeg er alene, men ellers vil jeg ikke ændre på noget,« siger hun.Sekretariatschefen i SSP København, Tommy Laursen, oplever, at skyderierne skaber bekymring på ikke mindst Indre og Ydre Nørrebro.»Hvem ville ikke være bekymret?« spørger han: »Det er klart, at det er noget, der kan give børn og unge ondt i maven. ' Kan det ramme mig?' Vi bruger lige nu tid og energi på at tage ud på skoler, tale med forældre og boligforeninger for kort og konkret at forklare dem, hvad der foregår.« Tommy Laursen tilføjer, at SSP for tre uger siden fik trykt en folder på ni sprog henvendt til forældre. Folderen oplyser om netop bandekonflikten.Med hensyn til den generelle sikkerhed på Nørrebro henviste ledende politiinspektør Poul Kjeldsen torsdag på en presseorientering til tidligere meldinger.»Man skal stadig optræde, så man er observant, og holde øje med, hvad der sker i området,« sagde han: »Vi gør i hvert fald det, vi kan, for at borgerne skal føle sig trygge.« Men, understregede politichefen: »Disse personer vælger tid og sted. Vi har sådan set ikke betragtet konflikten som værende slut,« sagde Poul Kjeldsen med henvisning til, at der indtil i går var gået op mod en måned uden bandeskyderier: »Vi anser den stadigvæk som verserende.«.ejs@berlingske.dk alju@berlingske.dk Måske vil jeg være mere påpasselig om aftenen, når jeg er alene.Marie Lardell, 25 år, bor bag Nørrebrohallen.
Med to nye skudepisoder er i alt syv tilfældige personer siden begyndelsen af august blevet ramt i den københavnske bandekonflikt. Seks af dem på Nørrebro, hvor ikke mindst børn er bange for de tilfældige kugler.
Københavns Politi har forlænget varigheden af visitationszonen på Nørrebro, i Nordvest og Brønshøj frem til den 31. august. Baggrunden for at forlænge visitationszonen er den igangværende bandekonflikt, som ifølge politiet udspiller sig mellem banden Loyal To Familia på den ene siden og personer fra boligområderne Mjølnerparken og Nordvestkvarteret på den anden. I onsdags proklamerede chefpolitiinspektør Jørgen Skov, at zonen ville blive forlænget, og det er nu formelt sket. Det skete i forbindelse med, at politiet etablerede endnu en visitationszone.Denne gang på Amager/ ritzau/.

Den personlige frihed er indskrænket i parallelsamfundet, og den seksuelle frihed er ikke en menneskeret.Det kan være svært for nogen at sætte sig ind i de følelser, man må have, hvis man er teenager og første gang oplever, at man tiltrækkes af det samme køn. Det er næsten umuligt at forestille sig, hvordan det så må føles, hvis man kommer fra en kultur, hvor homoseksualitet bliver sammenlignet med sygdom og betragtes som Vestens »sorte død«. Copenhagen Pride har i år igen valgt ikke at gå gennem Nørrebro. Jeg vil ikke her fokusere på årsagerne til dette fravalg, det er allerede gjort, og det er ikke relevant i forhold til mit budskab. Priden er en festival for mangfoldighed og menneskerettigheder, og hvis der er noget, som man i minoritetsmiljøet på Nørrebro har brug for, så er det et blik for, at der findes forskellige måder at leve sit liv på, forskellige værdier, forskellige æstetiske udtryksformer og forskellig kærlighed.Parallelsamfundet er ikke kendetegnet ved at hylde mangfoldigheden, ligesom menneskerettigheder ikke er omdrejningspunktet i samtalen omkring middagsbordet.Forestil dig at leve i en familie, hvor du ikke har dit frie valg og skal indordne dig under kollektivets regler. De bestemmer, hvem du skal gifte dig med, hvilken uddannelse, du skal tage, og hvor du skal bo. Dette kollektivistiske samfund er en fæstning, hvor intet, der kan true det undertrykkende regelsæt, kan slippe ind.Mennesker har behov for at spejle sig, at se sig selv i andre. I parallelsamfundet er der ingen at spejle sig i, hvis man kæmper med sin kønsidentitet. Hvor end du vender dit blik hen, vil du møde had og afsky, når det kommer til homoseksualitet. Det er de vantro danskere, der har skabt denne sygdom, og den smitter.Den sædvanlige ødelæggende berøringsangst er ofte årsag til, at de unge heller ikke i skolen bliver mødt på et informativt grundlag.Hvis kompetenceområdet »Eleven kan samtale om mangfoldighed i forhold til krop og køn med udgangspunkt i eget liv« blev en realitet allerede i indskolingen var vi langt, men det er langtfra tilfældet. Som altid undgår det danske samfund konflikter med minoriteten, men konfliktskyhed resulterer i omsorgssvigt.Der er brug for en mangfoldigshedsrevolution, og den skal komme udefra, sparke døren ind og sætte virkelighedens spejl op.Det spejlbillede skal stråle i alle regnbuens farver og opfordre de unge til at finde skatten for enden, og denne skat er deres dyrebare seksualitet.Troen kan flytte bjerge, siger man, og troen på sig selv er en menneskeret. Man siger også, at »når bjerget ikke vil komme til Muhammed, så må Muhammed komme til bjerget«. Prideparaden skal gå gennem Nørrebro. På den allerede planlagte rute vil man blive hyldet og hilst på med anerkendelse og glæde. Det er dejligt, men ved en lille omlægning af ruten til Nørrebro vil man samtidig gøre en kæmpe forskel.Vi ses til priden.Ahmad Mahmoud er maskinmester og forfatter.Hvor end du vender dit blik hen, vil du møde had og afsky, når det kommer til homoseksualitet. Det er de vantro danskere, der har skabt denne sygdom, og den smitter.
Indspark.
Det er blevet et klokkeklart nej fra Carlsberg til at lave øllen ' fra pis til pilsner', som Roskilde Festivalen og Landbrug &amp; Fødevarer står bag.I stedet er det blevet det økologiske Nørrebro Bryghus, som skal lave øllet fra bæredygtighedsprojektet.»Bryggeriforeningen kontaktede os og hørte, om vi ville brygge pisøllen.Først tænkte jeg: Kan vi det? Men så tænkte jeg: Selvfølgelig skal vi det, for vi er Nørrebro Bryghus.Vi skal være rebelske. Vi skal være frække. Vi er ikke bange for at gøre noget med pis. Det er en del af vores dna at turde gøre det her,« siger Henrik Vang, som er direktør for Nørrebro Bryghus, til Fødevare-Watch.Roskilde Festival og Landbrug &amp; Fødevarer (L&amp;F) gik i 2015 sammen om at lave pis-projektet, der på engelsk fik navnet beercycling. Urinen fra tusindvis af festivalgæster blev indsamlet og brugt til at gøde maltbygmarker med.Efterfølgende er kornet blevet høstet og skal nu laves om til øl.Nørrebro Bryghus går i gang med at brygge øllen i slutningen af marts, så Landbrug &amp; Fødevarer er klar til at servere den i slutningen af juni.Fra pis til pilsner fik stor medieopmærksomhed i danske såvel som udenlandske medier. Konceptet var også en del af Landbrug &amp; Fødevarers landsdækkende tv-kampagne ' Der er et yndigt land'.

Folketingets formand Pia Kjærsgaard (DF) er dybt uenig med Nye Borgerliges formand Pernille Vermund, som mener, at Københavnerbydelen Nørrebro er tabt til bander og radikaliserede moskeer.FÅ DEM SMIDT UDMogens Østergaard Hansen Hvis der ikke bliver gjort noget ved kriminelle udlændinge i ghettoerne osv., så er disse steder da tabt. Sæt i gang og få dem smidt ud af Danmark.DANMARK HAR TABTKenneth Schweitz Nej, det er ikke Nørrebro, der har tabt, det er Danmark og det kan vi takke politikerne for.EN DER BARE OPGIVERAnelle Sørensen Det er usædvanlig vagt, at have den holdning, at Nørrebro er tabt! Endnu mere usædvanligt, at de ord kommer fra en politiker.Tænk at stemme på én, der bare opgiver og lader stå til - nå ja, det er jo ikke et nyt politisk fænomen.VORHERRE TIL HESTMaiken Eltved Hold nu kæft, hvor har Pia ret. Hvis det er dén holdning truntebarnet har, burde hun omgående fjerne sit navn fra lønningslisten! Tænk sig, hvis politiet havde samme holdning? »Der bliver alligevel begået ny kriminalitet hele tiden, det bliver svært at fange dem alle, så fred og orden er tabt« - Vorherre til hest!.

Tak til Martin Krasnik for en velskrevet forside-reportage om Nørrebro, da opfindsomme og hårdtarbejdende jødiske forretningsfolk stod stærkt i gadebilledet på Nørrebrogade fra 20rne og så 50-60 år frem. Og så møder Martin Krasnik på sin rundtur i bydelen en palæstinensisk mand med familie, som er anden generation. Altså født og opvokset i Danmark, men aldrig vil kalde sig danskere. De er muslimer og arabere, basta. Dit møde med dette familieoverhoved bekræfter lignende oplevelser, som jeg har haft gennem 35 år i et socialt boligbyggeri, tæt på Nørrebros Runddel.Da jeg flyttede ind i det helt nye byggeri i 1982, efter endt uddannelse i Aarhus, kunne jeg fra min altan nyde synet af dejlige bikiniklædte kvinder, der nød solen om sommeren. I dag er gården indtaget af tyrkiske og arabiske bondekoner i villatelte, som man ikke kan kommunikere med, fordi de - trods mange, mange år i landet - ikke taler dansk. Så det er goddag-mandøkseskaft hver gang. Man kan næsten kalde udviklingskurven i byggeriet for »Fra bikini til burka« i takt med at »danskerne« flyttede ud og muslimske indvandrere flyttede ind.Men - hvad værre er, at jeg har oplevet lignende episoder som dig Krasnik, hvor unge identificerer sig som muslimer og oven i købet dropper arven fra deres families hjemegn og land. »Du er ikke tyrker, når du er født i Danmark. Du er tyrkisk-dansk eller dansk-tyrkisk.Pick Your own choice«, plejede jeg at sige til de muslimske teenagere. Nu har jeg flere gange været ude for, at de unge muslimer identificerer sig udelukkende gennem deres religion og med de skavanker, som det medfører for integrationen. Fx at de ikke vil stemme ved valgene. Denne udvikling er yderst skræmmende og guf-guf for Det Muslimske Broderskab, som netop arbejder på at ophæve nationalfølelse og i stedet appellerer til religionen i broderskabets forsøg på at udvikle sig til et verdenskalifat.Og denne udvikling bliver værre og værre. Nu er jeg den eneste etniske dansker tilbage i opgangen med otte lejligheder. Jeg skal ikke klage over mine venlige naboer af forskellige nationaliteter. Men boligselskabet Vibo, som ejer byggeriet, er tilsyneladende blind overfor, at de ghettoiserer byggeriet, selv om vi indtil nu har undgået at komme på den ubehagelige liste. Og hvad angår dine kommentarer, Krasnik, om Nørrebro Station og videre ud ad Frederikssundsvej, så er jeg ganske enig.Det ligner et lokum på en markedsplads i Langtbortistan. Beskidt og på kraftig nedtur. Så det er et kapløb med tiden.Jeg håber, at når metrobyggeriet på Runddelen er færdigt om et par år, så vil det lokke flere og flere folk til, så kortene bliver blandet på en anden måde end nu med mere og mere muslimsk dominans.Men - hvis miljøet omkring Nørrebro Station æder sig ind på Runddelen, så må jeg flytte. Jeg holder meget af Nørrebro og det blomstrende liv. Men jeg har det også mere og mere som den anonyme jødiske beboer i artiklen giver udtryk for, at kampen er tabt, desværre.

En civil politibil blev i aftes ramt af flere skud ved Mjølnerparken på Nørrebro i København. Det oplyser Københavns Politi til Ritzau.»Ingen personer er ramt,« siger vicepolitiinspektør Rasmus Bernt Skovsgaard.Efter skyderiet, der fandt sted kort før klokken 19, flygtede to unge mænd på scooter fra stedet. »Det er dem, der har afgivet skuddene,« siger Rasmus Bernt Skovsgaard.Så sent som torsdag i sidste uge blev en tilfældig svensk kvinde ramt under en skudepisode på Nørrebro. Det samme gjorde en mand -dog kun af et strejfskud/ ritzau/.

I en marokkansk familierestaurant på Heimdalsgade på Nørrebro bemander Zainab Maarouf kassen. Restauranten ligger få meter fra et af to gerningssteder på Nørrebro, hvor der torsdag nat blev affyret skud. Zainab Maarouf på 21 år og hendes lillebror Ammar Maarouf på 16 år har ikke oplevet bandekonflikten med egne øjne, selv om de har deres daglige gang på Nørrebro. Men de kan nikke genkendende til, at konflikten har gjort indtryk.»Der kommer færre og færre kunder jo mere skyderi, der er rundt omkring. Især kunder fra andre steder som Lyngby og Frederiksberg tør ikke komme herind længere.Det er ikke bare i vores restaurant.Folk tør næsten ikke gå ind i butikker på Nørrebrogade,« fortæller hun.Flere andre butiksejere på Nørrebrogade og Heimdalsgade bekræfter, at bandekon-flikten holder kunderne væk.Handlende tør simpelthen ikke komme på Nørrebro, lyder det, mens andre butiksejere, som Jyllands-Posten kommer i kontakt med, ikke ønsker at udtale sig til citat eller få taget billeder af frygt for at vikle sig ind i bandekon-flikten.Tilfældige ofreSkudepisoden torsdag nat var den første efter flere ugers pause i den verserende bandekonflikt.Ifølge Rigspolitiet er det primært en konflikt mellem banderne Loyal To Familia, Brothas, Black Army og Brabrandgruppen i Aarhus, der er skyld i de mange skud, der er blevet affyret.Selv om det er banderelateret, er der flere personer uden for banderne, som er blevet ofre. Denne nat var det to cyklister, der blev ramt: en mand og en svensk kvinde.Torsdag nat omkring kl. 01 var de to nørrebroborgere Alexander Poulsen og Amanda Blixt netop gået i seng i deres lejlighed på Heimdalsgade, da der blev affyret skud.De bor lige klos op ad det hjørne, hvor de første skud blev affyret.»Tidligere har jeg været helt sikker på at have hørt skud, for da lød det mere isoleret - som var det sket inde i en kuppel. Men denne gang var der så mange, at vi troede, det var fyrværkeri. Det var måske 10 eller 12. Jeg tog telefonen for at ringe til politiet, men nærmest lige efter kom der sirener, og så var politiet der,« fortæller Amanda Blixt.Skuddene blev affyret, da en mand trådte ud fra en kiosk på hjørnet af Heimdalsgade og Nørrebrogade, oplyser Ritzau. Manden, der ikke lader til at have banderelation, blev ikke ramt. En patrulje satte efter gerningsmanden, og kort efter blev der affyret skud ved Den Røde Plads på Nørrebro - både af gerningsmanden og varselsskud af politiet. Her blev de to tilfældige ofre ramt. Kvinden blev kørt på hospital og opereret. Torsdag meddelte politiet, at begge ofre var uden for livsfare.Maskering og våbenTorsdag morgen var dele af Nørrebro afspærret i forbindelse med efterforskningen.Der blev i området fundet maskering og våben, som formentlig er blevet smidt af den formodede gerningsmand under flugten. Kort tid efter skuddene kunne politiet anholde en mand på 26 år.Manden er tidligere kendt af politiet og er relateret til en bande, der holder til på Blågårds Plads på Nørrebro - hvilken bandegruppering, kunne politiet dog ikke oplyse.Men episoden viser, at konflikten stadig er i gang: »På trods af at vi er massivt til stede i området, vælger de stadig tid og sted for at afgive skud. Vi anser altså, at kon-flikten stadigvæk verserer,« konstaterede ledende politiinspektør Poul Kjeldsen torsdag.Den anholdte mand er foreløbigt blevet varetægtsfængslet i 27 dage.Tidligere i år har politiet opfordret unge mænd til at være varsomme med ikke ufrivilligt at blive en del af bandekonflikten. Den opfordring har familien Maarouf også taget til sig.»Jeg har tre brødre, og vi er bange for, at de bliver forvekslet med andre, når folk skyder lige her ude på gaden. Det kan da nemt være, at de mistænker min bror for at være fra en bande. Før kom hans venner forbi restauranten, hang ud, lavede lektier efter skole og sådan noget. Det var rigtig hyggeligt, men det kan de ikke mere. Deres forældre vil ikke have det, når der sker så meget rundt omkring os,« siger Zainab Maarouf.Skal man blive indendørs?Kundestrømmen i restauranten på Heimdalsgade er ikke helt stoppet bandekon-flikt til trods. De lokale beboere er ikke helt så tilbageholdende med at komme forbi, fortæller Zainab Maarouf: »Folk fra Nørrebro kommer her stadig, for de bor her jo - og hvad skal man ellers gøre? Jeg kan godt forstå, at folk er forsigtige, for selvfølgelig skal man passe på sig selv, men frygten kan blive lidt overdrevet. Vi skal jo også leve vores liv. Mange af skuddene er om natten, så måske skal man bare gå tidligt hjem?« Skal man så tage hjem, når mørket falder på? Den tanke har også strejfet Alexander Poulsen: »Det er mærkeligt at tænke på, at jeg kunne være på vej ned i kiosken for at hente cigaretter.Så skal jeg måske stoppe med at gå ud, når det bliver mørkt. Men det ville jo være svært,« siger han.Det har Dorthe Larsen dog gjort. Hun har boet på Nørrebro i 40 år, men er for nylig stoppet med at gå ud om aftenen.»Tænk, hvis jeg blev ramt af en kugle i låret. De skyder jo løst og fast, og de virker ikke til at være trænede i det.Før gik jeg tit på café eller på ture rundt omkring, men det føler jeg ikke, at jeg kan længere,« fortæller hun.Trods overvejelser om at flytte har hun og hendes familie besluttet sig for at blive i bydelen: »Ellers vinder de jo. De skal ikke tryne os på den måde.«.katy.wang@jp.dk Tænk, hvis jeg blev ramt af en kugle i låret. De skyder jo løst og fast, og de virker ikke til at være trænede i det.Dorthe Larsen, beboer på Nørrebro i 40 år.
Efter en sommer med skudepisoder og bandekonflikt kan beboere og butikker på Nørrebro mærke en fortsat presset stemning. Torsdag nat var der igen skyderier i bydelen.
I de 26 år, Jazzhouse har eksisteret, har spillestedet ligget i Niels Hemmingsens Gade i Københavns indre by. I stueetagen i den historiske Kvindernes Bygning fra 1936. Men nu er det slut. 1. januar næste år flytter Jazzhouse til Nørrebro. Nærmere bestemt Nørre Allé 7 i det der hedder VerdensKulturCentret (VKC). Her skal Jazzhouse være en del af et fælles spillested med Global, som Jazzhouse allerede deler administation og ledelse med. JEBA. 
Koncertsted.
Alene siden nytår har politiet og SSP-samarbejdet i København haftfat i 61 børn og unge på Nørrebro, som man frygter har været i kontakt med den kriminelle bande Loyal to Familia.Banden, som stammer fra Blågårds Plads på Nørrebro i København, har i den seneste tid intensiveret sin tilstedeværelse og sit forsøg på at rekruttere nye medlemmer på Nørrebro.Det vurderer politiet og SSP København, der er et samarbejde mellem flere af kommunens forvaltninger, Kriminalforsorgen og Københavns Politi.Bandens adfærd har betydet ekstra travlhed for politiet med hjemmebesøg og såkaldte bekymringssamtaler med en større del af områdets børn og unge.»Vi har oplevet en eskalering i forhold til rekrutteringen til LTF, og vi har forsøgt at være så meget på som overhovedet muligt,« fortæller Tommy Laursen, sekretariatschef i SSP København.HjemmebesøgSom modtræk til LTFs rekrutteringsforsøg har SSP sat ind med hjemmebesøg og samtaler med børn helt ned til niårsalderen. Politiets kriminalpræventive sektion og Socialforvaltningen har besøgt 44 børn og unge siden maj, hvor det ifølge Tommy Laursen blev kendt, at LTF forsøgte at ekspandere. Siden årsskiftet er der tale om i alt 61 børn og unge på Nørrebro.Flere af børnene har ældre brødre, der er kendt i bandemiljøet, flere er fra ressourcesvage familier, og flere har gået rundt med LTFs logoer på tøjet, fortæller Tommy Laursen.Børn og unge er bl. a. set med trøjer, kasketter og klistermærker med bandens navn og logo, og selv om SSP har oplevet, at unge ikke har været klar over, hvad de støttede, laver SSP hjemmebesøg, hver gang et barn ses med banderelaterede logoer.Udover bekymringssamtaler forsøger myndighederne at sætte ind med gruppeforløb for forældrene, fritidsaktiviteter til børnene og opfølgning på de unges uddannelsesplaner.Københavns Politi har også lagt mærke til LTFs tilstedeværelse i bydelen.»LTF er synlige på Nørrebro og lægger ikke skjul på, hvem de er. De har været ved at opruste siden medio april, hvor vi begyndte at høre, at de gerne vil være større. Det er de blevet på landsplan, og der er også kommet flere medlemmer i København,« fortæller fungerende politiinspektør Torben Svarrer.Der er ikke mange anmeldelser mod LTF på Nørrebro, men politiet hører ad omveje om bandens tilstedeværelse.Politiet vurderer, at det er personer over 18 år, der direkte rekrutteres til banden, mens LTF søger støtte fra unge helt ned til 15 år.Foruden brugen af politi og gadeplansmedarbejdere har SSP inddraget lærerne på de lokale skoler for at holde Nørrebros børn ude af bandemiljøet.»LTF udvider i øjeblikket sit territorium og er meget opsøgende i forhold til at finde nye medlemmer blandt skoleelever og andre unge mennesker,« lød advarslen i en mail til lærerne på Nørrebro Park Skole, som Berlingske har set. Mailen blev sendt 13. juni fra den lokale SSP-medarbejder sammen med en påmindelse om at underrette myndighederne, hvis elever blev set med bandesymboler eller anden bekymrende adfærd.Berlingske har talt med lederne fra flere skoler i området, der alle fortæller, at de er opmærksomme på problemet.»De unge kender vores holdning, så det (bande-logoer, red.) er de kloge nok til at lade være med at have på på skolen, hvis de ellers lefler for LTF.Vi har meget præcise anvisninger på, hvad det er for en skole, vi har, og hvad det er for en skole, vi ikke har,« siger skoleleder på Blågård Skole Pia Madsen.Adspurgt om hun har indtryk af, at nogle elever omgås LTF uden for skolen, svarer hun: »Vi har øje på nogle unge mennesker inde på Indre Nørrebro, som vi er bekymrede for, og så gør vi det, der skal gøres. Vi er meget opsøgende og meget forebyggende på Indre Nørrebro.« På Guldberg Skole fortæller skoleleder Morten Nielsen, at der for nylig blev skrevet ' LTF' på boldbanen for afdelingen for 0.-5. klasse. Noget, man skyndte sig at fjerne.»Det tages ganske seriøst, det her,« fortæller han.Afpresning og grillarrangementHos SSP tror man ikke, LTF direkte forsøger at rekruttere skolebørn som medlemmer, men man søger deres støtte.»Jeg er helt med på, at vi tidligere i år har haftet enkelt tilfælde, hvor politiet slog ring om et grillarrangement arrangeret af LTF, hvor der var nogle meget unge imellem. Men jeg tror bare, de var der, fordi de var nysgerrige,« siger sekretariatschef Tommy Laursen.Når LTF opsøger bydelens børn og unge, er det ifølge de kilder i området, Berlingske har talt med, med det aggressive mantra: »Enten er du med os, eller også er du imod os«. Det genkender Tommy Laursen.Hvordan bandemedlemmerne mere konkret griber deres ekspansion og rekruttering an, er der flere rygter om.Politiet har f. eks. erfaret, at bandemedlemmer har afkrævet en dreng 2.000 kr., for at han kunne få lov til at opholde sig på Blågårds Plads, hvor LTF er stærkt forankret.Tommy Laursen advarer mod risikoen for rygter og mytedannelse, og han understreger, at langt hovedparten af de unge på Nørrebro er ' velfungerende unge mennesker'.»De passer deres skole, bruger fritidstilbud, uddanner sig og sikrer, at de kommer videre i livet på en fornuftig måde. Det glemmer man ofte,« siger han.Det er ikke lykkedes Berlingske at få en kommentar fra LTF.matg@berlingske.dk annj@berlingske.dk '' LTF udvider i øjeblikket sit territorium og er meget opsøgende i forhold til at finde nye medlemmer blandt skoleelever og andre unge mennesker Mail fra SSP-medarbejder til lærerne på Nørrebro Park Skole.
BØRN MED LTF-LOGO En større gruppe børn og unge fra Nørrebro i København har haftbesøg af politiet for at forhindre, at de rekrutteres til Loyal to Familia, LTF.
Boligselskabet FSB og Københavns Kommune holder torsdag rejsegilde på 81 nye almene ungdomsboliger i Bryggerhuset på Nørrebro.Boligerne består af 81 1-og 2-rums boliger samt seks tilgængelighedsboliger, som kan bruges af unge med fx kørestol. Ungdomsboliger vil være på mellem 20-36 m2 netto og koste mellem 3850-4850 kroner om måneden.Det forventes, de 81 nye ungdomsboliger er klar til indflytning i februar 2018. Københavns Kommune har, ifølge kommunen selv, lempet kravene til ungdomsboligbyggeri i kommuneplanen, særligt i forhold til krav om p-pladser og friarealer, så det bliver lettere at opføre ungdomsboliger.Private investorer har opført 2.000 private ungdomsboliger siden 2010, og yderligere 1.000 private ungdomsboliger forventes opført i 2017.

På Blågårds Plads spiller unge mænd og drenge fodbold denne juliaften.Omkring dem sidder lokale og drikker en øl i aftensolen. I et hjørne af pladsen på Nørrebro i København, ved siden af biblioteket, holder en gruppe unge til. De står rundt om bilerne, som de nonchalant har kørt helt ind på pladsen.Ingen tvivl om, at gruppen har taget ejerskab over området - og de unge mænd reagerer prompte, da Berlingskes fotograf begynder at fotografere i retningen af de unge mænd og bilerne. To mænd kræver straks billederne slettet. Fotografen afviser, hvorefter mændene kvitterer med trusler om tæsk og hævn.»Skal jeg tage et billede af dig og lægge det på nettet og skrive, du er pædofil?« lyder det fra den ene.Kameraet bliver inddraget, men leveret tilbage.Berlingskes udsendte fortrækker.Gruppen bar ikke rygmærker, men ordet på gaden lyder utvetydigt, at det er LTF, der også går under navnet Familia BGP (Blågårds Plads).Den kriminelle bande har de seneste måneder ifølge politiet intensiveret sin tilstedeværelse og rekrutteringsindsats på Nørrebro, hvilket formanden for Nørrebros Lokaludvalg, Mogens Petersen, kan genkende. Han har boet på Indre Nørrebro i over 20 år, og han er især bekymret over bandens rekruttering af børn og unge i forbindelse med sommerferien.»Vi ved, hvordan det er om sommeren. De unge er bare mere ude, fordi de ikke skal op og i skole, så de går ikke hjem klokken 18,« siger Mogens Petersen.Ifølge lokalformanden har man på Nørrebro set, at der på det seneste er kommet flere yngre bandemedlemmer til.»Vi ved, at der er nogle 16-, 17-eller 18-årige, som er optaget (i LTF, red.), og så har vi hørt rygter om, at der er lavet børnekasketter til dem, der er lidt mindre,« siger Mogens Petersen.Lokalformanden fortæller om en form for ungdomsafdeling til LTF, der hedder SYLF og angiveligt står for »support your local familia«, som begyndte at vise sig i gadebilledet for nogle måneder siden.»Vi kaldte dem smølfer, fordi de rendte rundt med blå kasketter, men dem har de lagt igen.Jeg tror, de fandt ud af, at det gav for meget opmærksomhed,« siger Mogens Petersen.Man skal vide, hvad man kigger efterMogens Petersen fortæller, at mange ikke umiddelbart ser LTF-medlemmerne, fordi de ikke ved, »hvad de skal kigge efter«. »De blender egentlig ind i gadebilledet, men når man har boet i området i mange år og har sin gang omkring pladsen, så kan man se, at de er der. Og vi kan se, at det er blevet mere massivt,« siger lokalformanden.Mogens Petersen fortæller, at han ikke selv føler sig utryg ved at færdes på pladsen - han kender en del af bandemedlemmerne, fordi han i mange år har optrådt med sit cirkus på Blågårds Plads.»De kender mig alle som cirkusmanden, og ham er der ingen, der rører,« forklarer Mogens Petersen.Til gengæld frygter lokalformanden, hvad resten af sommeren kommer til at byde på for områdets børn og unge.»Vi håber bare på, vi kan komme igennem denne sommer. Det har tidligere været problematisk om sommeren, og det kan det også blive denne her sommer,« siger Mogens Petersen og henviser til, at flere unge vil være i risikozonen for at blive forsøgt rekrutteret.Formand efterlyser fritidstilbudFor at undgå, at flere af Nørrebros børn og unge bliver hvirvlet ind i bandemiljøet, efterlyser Mogens Petersen flere billige fritidstilbud til unge. Samtidig forklarer han, at der er en særlig udfordring på Nørrebro som følge af den store befolkningstæthed.»Vi har problemer med at få plads til flere foreninger. Vi prøver at få det op at køre, men vi mangler plads. Vi forsøger at tage utraditionelle metoder i brug og har blandt andet foreslået, at man udnytter hullet ved metrobyggeriet i Nørrebroparken til en nedgravet hal,« siger han.Nørrebro er den tættest befolkede bydel med 80.000 borgere på rundt regnet fire kvadratkilometer.Til sammenligning bor der på Østerbro 76.500 på cirka 9 kvadratkilometer, fremgår det af Københavns Kommunes »Bydelsplan for Nørrebro 2017«. »Det er ikke, fordi vi mangler frivillige på Nørrebro, men vi mangler altså plads til aktiviteter,« siger Mogens Petersen.Nørrebro har i mange år været præget af lønnede projektmedarbejdere og midlertidige offentlige initiativer i stedet for frivillige idrætsforeninger.Denne sommer har kommunen sat ind med gadeplansmedarbejdere, der kan spille fodbold og basket med børn og unge i parkerne, et mobilt værksted og særlige sommertilbud i de lokale fritidsklubber for at holde de unge væk fra gaden og LTF.Der bor omkring 14.400 børn og unge i alderen 0-19 år på Nørrebro.matg@berlingskemedia.dk ,annj@berlingskemedia.dk De blender egentlig ind i gadebilledet, men når man har boet i området i mange år og har sin gang på pladsen, så kan man se, at de er der.Mogens Petersen, formand for Nørrebros Lokaludvalg.
Risikoen for, at børn og unge hverves til den kriminelle bande Loyal to Familia, er særlig høj i sommerferien, påpeger formanden for Nørrebro Lokaludvalg. Han efterlyser et bedre foreningsliv og billige fritidstilbud som våben mod, at børn og unge bliver hvirvlet ind i banderne.
Lørdag aften bliver Den Røde Plads på Nørrebro omdannet til en biografsal med film under åben himmel. Her kan man opleve den prisvindende dokumentar »Amy« fra 2015, der giver et rørende portræt af den engelske sangerinde Amy Winehouse. Filmen giver et ærligt indblik i sangerindens liv både før og efter hendes tidlige død i en alder af 27 år. Filmen begynder kl. 21.30-22 alt efter, hvor mørkt det er nået at blive. Der er mulighed for at købe mad på pladsen, inden filmen starter. Maden kommer fra det nye Nørrebro Spisehus, der tilbyder mad til billige penge. Der vil være opstillet 100 stole, men man er velkommen til selv at medbringe tæpper eller andet at sidde på.Arrangementet er gratis.Amy - film under åben himmel Nørrebrogade 210, 2200 Kbh N Lørdag fra kl. 19.30.
Film.
Der er blevet mere råt på Nørrebro.Men ingen tør tale om problemet.Frygten for racismeanklager - og for de kriminelle, der er ved at sætte sig på bydelen - er for stor.Det siger folketingsmedlemmet Lars Aslan Rasmussen (S), der har boet på Nørrebro stort set hele sit liv, men som i dag er flyttet væk.»Der er en given op over for de bander.Man er bange for at sige noget. Eller man flytter simpelthen væk«. Han står ikke alene med frygten. Forfatteren Lars Olsen og afdelingsformand Christian Jensen fra Murergården, en boligforening i området, kender til bekymringen over udviklingen i bydelen.De reagerer alle på de seneste dages og måneders voldsomme kniv-og skudopgør mellem bandemedlemmer i bydelen.Nørrebro har altid haft sit at bokse med. Men befolkningen har tidligere kunnet sige fra, når det gik for vidt. Rockerne og hashhandlerne blev skubbet ud af Jægersborggade. Pusherne i Nørrebroparken blev trængt væk, hvis de førte sig frem. Sådan er det ikke mere, siger Lars Aslan Rasmussen.Usund kultur kan være forklaringHan ser et overlap mellem bande-og islamistmiljøerne, men kan samtidig konstatere, at usædvanligt få dukker op, hvis der for eksempel demonstreres mod Hizb-ut-Tahrir ved Nørrebrohallen: »Det var aldrig sket, hvis det var nynazister.Man kan have de mest rabiate holdninger på Nørrebro, men man bliver ikke mødt med, at de kan være forkerte«. En del af forklaringen på problemerne kan være en usund kultur i indvandrermiljøet, vurderer Lars Aslan Rasmussen: »Der er en accept af de miljøer. En opfattelse af, at politiet er racister. At det ikke er for eksempel Hizb-ut-Tahrir, der er fjenden, men det danske samfund... Førstegenerationsforældrene har totalt svigtet opdragelsen af deres børn. Fædrene sad i klubberne og spillede domino. Sådan en holdning er altødelæggende. De har et ansvar«. Skal der gøres noget for at vende kriminalitetsudviklingen, er der rigeligt at tage fat på, siger Lars Aslan Rasmussen: »Man må få ryddet op i hele miljøet omkring moskeerne og privatskolerne. Det var en falliterklæring at lukke politistationen i Blågårdsgade. Og så har der udviklet sig noget med at se igennem fingrene med parallelsamfund. Man har været for bløde. Det er vigtigt, at alle, der ved, hvad der foregår, begynder at tale om det og indse, at der er problemer. Selv om de er bange for raciststemplet. Ellers får du aldrig mobiliseret folk mod banderne«. En anden forhenværende Nørrebro-beboer er Lars Olsen, der har skrevet bogen ' Det delte Danmark', blandt andet på grundlag af sine oplevelser i bydelen.Han flyttede fra kvarteret i midten af 2000' erne.Han peger på, at årtiers rekruttering til bandemiljøerne ikke er standset, selv om problemerne er velkendte: »De har en stor underskov. Det fungerer på den måde, at de små knægte på 10 år laver drengestreger og ser op til de 14-årige, der begynder at sælge hash og begå vold, og som ser op til de voksne kriminelle, der kører i store biler og har masser af penge. Den fødekæde er man nødt til at bryde, så dem på 10-14 år kan se en tydeligere vej ind i det almindelige danske samfund«. Også Christian Jensen rækker ud efter fællesskabet, når han skal bekæmpe bandekriminalitet.Han er afdelingsformand for Murergården, et alment byggeri med 170 boliger på Indre Nørrebro.»Jeg observerer det samme som alle andre: At det er meget truende adfærd, der udvises. Der er dukket nye hoveder, jeg ikke kender, op. Jeg forstår ikke, at intimiderende adfærd kan være legitim«. I hans boligafdeling arbejder man aktivt på at sørge for, at alle kender hinanden.»Man går fra at bo anonymt i en opgang til, at man ikke længere er anybody, men somebody. Det mener vi, at der er gode resultater med. Det skaber tryghed, at man hilser på hinanden«. Problemet findes til gengæld lige uden for døren: »Vi er magtesløse, når de kommer og rekrutterer børn i gården. Den ligger åben for intimidering eller gode tilbud. Der er det ligegyldigt, hvor meget vi gør. Der er vi lost«, siger han.Han ser et sammenstød mellem den danske måde at gøre tingene på og opfattelsen i dele af indvandrermiljøerne.»Der er et dårligt match mellem vor so-fistikerede pædagogik og den mellemøstlige tilgang. Jeg går ikke ind for den gammeldags skole, men der er en sammenhæng mellem, hvordan familier og skoler fungerer, og de børn, der bliver smækforvirrede.De står med signaler, de ikke kan dechifrere«.soren.astrup@pol.dk Det skaber tryghed, at man hilser på hinanden Christian Jensen.
Nørrebros problemer kan blandt andet skyldes et sammenstød mellem kulturer, mener politiker, forfatter og formand.
I 54 år har Esther Gotfredsen drevet frisørsalonen Ila i Korsgade på Nørrebro, hvor hun kom til i 1963 som nyudlært frisør fra Frederikssund.Hun har på helt tæt hold oplevet udviklingen af bydelen fra et arbejderkvarter til et multikulturelt område.Trods moderniseringen af kvarteret, som betød, at den ejendom, hvori salonen lå, skulle rives ned, er Esther Gotfredsen glad for Korsgade.Kendt for sin venlighedHun har flyttet lokaler to gange, men aldrig uden for gaden. Mange af kunderne er kommet hos hende i årevis, også selv om de er flyttet til andre dele af byen.De af hendes kunder, som ikke selv kan komme til salonen mere, rykker hun ud til med saks og tilbehør.Flere kommer også forbi salonen ikke for at få studset spidserne, men blot for at få en sludder.»Det er dejligt, at folk bliver ved med at komme, også selv om der ikke er så mange af mine gamle kunder tilbage. Indimellem tager jeg også på hjemmebesøg, da nogle af mine kunder på grund af alder ikke længere kan møde op i min salon,« siger hun.Esther Gotfredsen er kendt for sin venlighed og giver gerne en hånd med, hvis naboerne har brug for det. Hun fortæller, at Korsgade har et helt særligt naboskab, hvor alle hjælper hinanden. Frisøren har eksempelvis været bartender hos bodegaen ved siden af, når der var sygdom blandt personalet.Alle kender alle Den muntre frisør er et velkendt ansigt i Korsgade, hvor hun også er på fornavn med de fleste. Hun kan ikke genkende billedet af Nørrebro som et utrygt sted fyldt med ballade.»Her kender alle hinanden, også dem, der står oppe på Blågårds Plads, hilser på mig. Det er et fredeligt og hyggeligt kvarter det her,« siger hun.Planer for fremtidenEsther Gotfredsen har ikke tænkt sig at flytte fra området og heller ikke den dag, hvor hun lukker salonen. Hvornår det sker, ved Esther Gotfredsen endnu ikke, men hun har ingen planer om at fortsætte, til hun fylder 90 år, selv om hun stadig føler sig frisk.Når pensionen engang indtræffer, er Esther Gotfredsen ikke bange for at komme til at kede sig. For der er allerede lagt mange planer for, hvad tiden skal bruges på.»Jeg vil gerne ud at rejse, gå til banko, som alle andre pensionister og bare have tid til at hygge mig med mine venner. Jeg kommer aldrig til at kede mig eller være alene, for jeg har en stor omgangskreds,« siger hun.Fødselsdagen fejres på dagen hos naboen, Bodegaen Diligencen fra 15-19 for kunder, familie og venner i kvarteret.Esther Gotfredsen, frisør, Nørrebro.katrine.s.nielsen@jp.dk Det er dejligt, at folk bliver ved med at komme, også selv om der ikke er så mange af mine gamle kunder tilbage.Esther Gotfredsen, frisør.
Hår: Gennem 54 år har frisør Esther Gotfredsen arbejdet i sin egen salon på Nørrebro.
Nørrebro er tabt, lød det med medievant patos fra Nye Borgerliges Pernille Vermund, som forleden havde tilbragt en dag i den københavnske bydel. Sammen med en veninde havde hun talt med en række kvinder, børn og unge og blev angiveligt mødt med aggressive tilråb og trusler fra " vogterne af Nørrebro", som Vermund i et debatindlæg kaldte de indvandrermænd og danske venstreorienterede, der ikke brød sig om Vermunds journalistiske dagsprojekt.Iudgangspunktet skal enhver borger i landet naturligvis kunne færdes frit og tale med hvem, man vil, hvor man vil, men en partileder må også forvente kritiske tilråb fra folk, som ikke deler hans eller hendes politiske dagsorden. På sociale medier har mange svaret igen på Vermunds mediestunt ved at dele billeder fra et fredeligt, solbeskinnet Nørrebro, hvor folk nyder sensommeren på caféer og i parker.Der er da også al mulig grund til at slå fast, at forestillingen om, at Nørrebro skulle være tabt og henlagt i kaos og mørke uden for myndigheders kontrol, er vildt overdrevet. Alene kvadratmeterpriserne på knap 40.000 kroner vidner om en særdeles eftertragtet bydel. Men selvom Vermunds militære jargon først og fremmest tjener Nye Borgerliges ønsker om at komme i Folketinget, kan der være gode grunde til at se nærmere på den omstridte bydel, der med jævne mellemrum har været i centrum af debatten om indvandring, integration og multikultur.For der er bestemt problemer med integration og begyndende parallelsamfund på Nørrebro - ligesom der er i nogle bydele i Aarhus, Odense og Aalborg. De seneste ugers bandekonflikt er kun en forsmag på, hvad der kan komme til at præge hverdagen i de udsatte bydele, hvis vi ikke tænker os godt om og handler nu. Men det handler også om meget andet end hashhandel og åbenlys kriminalitet.Som den anerkendte hollandske migrationsforsker Ruud Koopmans udtaler i dagens avis, er den multikulturelle tilgang til integration, der har præget lande som Tyskland, Holland og Sverige, og som også findes herhjemme, slået fejl. I stedet for en misforstået tolerant holdning, hvor indvandrerne fastholdes i en offerrolle, bør vi ifølge Koopmans stille langt flere krav til migranter, når det kommer til sprog, uddannelse og arbejdsmarked.Samtidig er det nødvendigt at forholde sig kritisk til, hvor mange og hvilke migranter og indvandrere der kommer til landet, ligesom det selvfølgelig skal være muligt at udvise de få, som med grov og gentagen kriminalitet tydeligvis ikke ønsker at være en del af det danske samfund.Den opgave er vi faktisk længere med i Danmark end de fleste af vores nabolande.Men hvis integrationsopgaven skal lykkes, er der brug for nøgternhed og handlekraft, ikke opgejlet retorik uden politisk substans som den, Pernille Vermund har sat sig for at levere.
Kristeligt Dagblad mener Brug for handlekraft, ikke opgejlet retorik, i integrationsdebat.
Politiet flyttede i går ind på Blågårds Plads på Nørrebro i København.De har parkeret en af deres minibusser på pladsen, der ligger i kvarteret, hvor bl. a. banden Loyal to Familia har sine rødder og huserer.Den såkaldte mobile politistation er et forsøg på at opdæmme den seneste tids optrapning af bandekrigen i hovedstaden. Der vil ifølge TV2 være seks betjente på arbejde ad gangen på politistationen, der dog ikke vil være døgnbemandet.

Selv om kalenderen og termometeret endnu ikke er i nærheden af sommer, er der i denne weekend sommerfest på Nørrebro. Det er Elmegadekvarteret, der sparker gang i udesæsonen med masser af sjov.Butikkerne i Elmegade udvider deres forretninger og rykker udenfor med særlige tilbud i dagens anledning.Birkegade og Egegade vil være fyldt med spændende loppestande.Gaderne byder på et hav af smagsoplevelser, der kan nydes med livemusik, DJ og grill. De yngste kan blive malet i ansigtet.Sommerfest Elmegade, 2200 København N Lørdag kl. 10-17.
Fest.
Modstanden var mærkbar, da Københavns Kommune for nogle år siden valgte at lukke byens sidste badeanstalt som et led i en større sparerunde. Egentlig havde kommunen sin begrundelse klar: Antallet af badegæster var de seneste ti år faldet fra 90.000 til 44.000 om året. Kulturskat eller ej, det var ikke længere rentabelt at drive det gamle Sjællandsgade Bad på Indre Nørrebro, og den 1. november 2010 var det slut. Stedet kunne ikke reddes, huset blev rømmet og tilbage stod brusekabiner, afvaskningsbænke og badekar som et forladt dødsbo.Men nørrebrogenserne gav ikke op. Tre måneder efter lukningen gik en gruppe af tidligere medarbejdere sammen og stiftede foreningen Sjællandsgade Bad, der skulle kæmpe for en genåbning af den historiske badeanstalt, der havde været et fikspunkt, en institution, for lokalbefolkningen i generationer. Med støtte fra Landsforeningen for Bygningsog Landskabskultur rejste foreningen en fredningssag, der skulle sikre, at badeanstalten ikke måtte anvendes til andet formål. Kommunen kæmpede imod, men tabte sagen, da Kulturarvstyrelsen i 2012 fredede bygningen med begrundelsen, at Sjællandsgade Bad »har de arkitektoniske og kulturhistoriske værdier, der kan begrunde en fredning«. I dag kan man igen få sig et bad i Sjællandsgade, badeanstalten genåbnede i starten af 2013 og kan i år fejre sit 100 års jubilæum. Det er torsdag formiddag, badet åbner først til aften, men Mette Vang Mikkelsen har lovet at vise mig rundt i de gamle lokaler. Hun er forkvinde, ikke formand, for bestyrelsen af Sjællandsgade Bad og gik forrest, da fredningssagen skulle i hus. Indtil videre har Københavns Kommune givet hende og husets mange frivillige en bevilling frem til 2021.»Det kan godt være, at man bor på Nørrebro, hvor det hele ser meget multikulturelt ud, men i virkeligheden er det en overvældende kontrast at komme fra mylderet nede på Nørrebrogade og så herind. Ude på gaden er der ret få, der snakker sammen. Det gør de til gengæld, når de kommer her, så sker der noget med dem. De tager tøjet af, og så er de bare til stede i de her rum, uanset om det gælder de ressourcestærke børnefamilier eller de hjemløse.,« fortæller Mette Vang Mikkelsen, der startede som menig badedame i 2007, siden genåbningen har hun stået for den daglige ledelse.AfinstitutionaliseringI kvindernes badeafdeling skinner de gamle fliser, deres flødelignende farve gløder i glasuren, som var de netop sat op. Kalk er der intet af, heller ikke når man går tæt på, på trods af at fliserne har hængt her i en menneskealder og beklædt de mange brusekabiner, der løber ned ad gangene i bløde kanter og buer som et modstykke til det hårde terrazzogulv.Her er ro, og sådan skal det være, man råber ikke, taler ikke i mobiltelefon, man drosler ned, forklarer Mette Vang Mikkelsen.Hun fortæller, at det var en tårevældet lukning i 2010, især for de ældre gæster, der havde taget sig et bad her én gang om ugen i 60-70 år. Derfor har hun siden genåbningen lagt energi i at få et hjemligt præg banket ind i den kliniske badeanstalt.I venteværelset er den gamle reception nedlagt, persiske tæpper er strøget hen over den rå beton, her er slidte, polstrede klunkemøbler, blomster og et klaver. Stedet må ikke minde om en institution eller fremstå eksklusivt, derfor går vi også på strømpefødder, mens vi bevæger os rundt.Selv om de fleste lejligheder på Nørrebro i dag har et bad (cirka 5.000 husstande er stadig uden bad), kommer her i vinterhalvåret op mod 80 gæster på en hverdagsaften. Så bliver porcelænskarrene fyldt op, det plasker fra brusekabinerne og saunaen bliver tændt. 20 kr. for et brusebad, 60 kr. for karbad. Indimellem er her akustiske og elektroniske koncerter, midnatsbadning, digtere kommer forbi og læser op, plejehjemsbeboere kommer til Fodbad og Fællessang og frivillige zoneterapeuter tilbyder massage.»Vi forsøger at holde fast i husets historie, men selvfølgelig har det udviklet sig. For mig handler det meget om at afspejle de mennesker, der bor på Nørrebro og den måde, bydelen udvikler sig på. Fint nok, at nogle kommer til saunagus, men vi kommer ikke til at ende som et kursted.« Sjællandsgade Bad blev bygget i 1917 som et led i den tidlige opbygning af velfærdsstaten omkring århundredeskiftet, hvor socialpolitikken fik et markant løft. I 1899 var det med Septemberforliget lykkedes arbejderklassen at tilkæmpe sig mere lighed og flere rettigheder på arbejdsmarkedet. Året forinden var loven om ulykkesforsikring vedtaget, en ny dagpengelov faldt på plads i 1907, herefter fulgte sociale reformer på blandt andet skole-og ældreområdet.Samtidig kom den personlige renlighed og pleje mere på dagsordenen. Fra midten af 1800-tallet var man i de vestlige samfund begyndt at tale om hygiejne. Slut skulle det være med livets tre bad - når man blev født, skulle giftes og når man var død. I København fandtes flere private og selvejende badeanstalter med badekar, eksempelvis Rysensteen Badeanstalt ved Langebro, anlagt i 1825, og De Romerske Bade i Tordenskjoldsgade fra 1868, men endnu var badet hverken et dagligt eller ugentligt ritual for den brede befolkning. De få badeanstalter var ikke overrendte, heller ikke billige, og for mange arbejdere var den almindelige kropsvask sparsom.Harmonisk arkitekturI Københavns Borgerrepræsentation, hvor den socialdemokratiske gruppe var kommet ind i 1899, gik den senere finansborgmester Jens Jensen i spidsen for etableringen af kommunale varmtvandsbadeanstalter. Nu skulle det være slut med etagevasken ved køkkenvasken og zink-karret foran kakkelovnen, den menige byboer, de fattige arbejdere, skulle have ret og adgang til et brusebad. Ved folkeoptællingen i 1906 havde knap fire procent af byens lejligheder et baderum.Først opførte kommunen badeanstalten i Saxogade på Vesterbro i 1903, efterfulgt af flere kommunale badeanstalter på Christianshavn, i Borgergade-Adelgade kvarteret og på Nørrebro.Byggeriet af Sjællandsgade Bad havde høj prioritet. Den nye badeanstalt mindede om de gamle, smukke DSB-stationer eller de tidlige kommuneskoler med røde mursten og sprossede vinduer. Placeringen mellem indre og ydre Nørrebro var nøje gennemtænkt i Borgerrepræsentationen, derved ville alle bydelens beboere have lige adgangsforhold.I Sjællandsgade lå i forvejen Simeons Kirke, bygget i 1912-1914, og Sjællandsgade Skole (i dag Guldberg Skole) fra 1887.Her så Københavns stadsarkitekt, Hans Wright, (1854-1925) muligheden i at smelte den nye badeanstalt ind mellem de to eksisterende bygningskomplekser, indkapsle den åbne plads, symbiotisk, og give hele kvarteret et løft med nye arbejderboliger og omkringliggende grønne områder som en del af en større kommunal plan for området i begyndelsen af 1900-tallet.Wrights ønske var »at skabe en ydre harmoni imellem kirkens og anstaltens arkitektur, således at disse to bygninger ikke, arkitektonisk set, trykker eller skader hinanden,« som han selv udtrykte det. Samtidig kunne man nu få renset såvel sjæl som legeme ved først at købe sig et bad og efterfølgende tage plads i kirken.Trods den arkitektoniske genistreg blev Sjællandsgade Bad bygget ud fra et kommunalt princip om renlighed og orden, for de badendes og for bydelens hygiejniske trivsel. De symmetriske linjer i murværket afspejlede de stramme, kliniske linjer indvendigt. Stueetagen rummede kvindernes badeafdeling, herreafdelingen blev placeret på første sal. Sådan er det også i dag. På kvisten boede bademesteren, fra kælderen brummede de kuldrevne kedler, der skulle til for at opvarme badevandet.I modsætning til kvinderne foretrak de fleste mænd et friskt styrtebad, kvinderne fandt dette for nødtørftigt. Derfor blev herreafsnittet indrettet med 16 brusekabiner og fire badekar, mens damerne fik seks badekar og kun seks brusekabiner, der til gengæld havde omklædningsrum på begge sider for hurtigt at kunne få gæsterne igennem på de travle badedage.Derudover valgte kommunen at indrette et finsk inspireret dampbad med fælles baderum - til stor uvilje hos kvinderne.Debatten nåede ind i Borgerrepræsentationen, hvor landstingsmanden Carl Frederik Sørensen kunne forelægge medlemmerne, at han havde været i dialog med mange københavnske kvinder, der havde »ytret betænkelighed« og »mangel på forståelse« over for den nye, fælles badekultur. Men det finske dampbad blev bevaret.Badet i Sjællandsgade blev hurtigt et fast ritual for de mange arbejderfamilier på Nørrebro. I begyndelsen af 1920rne rundede op mod 500 gæster badeanstalten på en almindelig hverdag, overgået af lørdagen, der blev den store badedag med omkring 1.200 besøgende. Så voksede køen, langt hen forbi kirken, hvor især kvinderne måtte vente i op til to timer for at få et karbad. I den forbindelse blev det i en artikel i B. T. i 1923 påpeget, at de københavnske mænd var mere renlige end byens kvinder, da badeanstalterne, heriblandt Sjællandsgade Bad, blev flittigere brugt af det mandlige køn. Herefter skred en kvindelig læser til sin skrivemaskine og skrev: »Mænd er mere renlige end kvinder, men det tror da pokker, der er nemlig mange flere baderum for mænd, efter hvad min mand og bror siger, og de må da heller ikke vente mere end højst en halv time.«.Træuld og stringente badedamerNok fremprovokerede badeanstalten kønsdebatter og hygiejniske diskussioner, men når man havde købt sin badebillet (15 øre) og hilst på bademesteren, handlede det om at komme af med tøjet og blive vasket - de fleste helt nøgne, som det har været og stadig er kulturen. Da størstedelen typisk købte sig et bad én gang om ugen, var der ikke tale om en hurtig afvaskning, men et større skrubbearbejde. I mange år foregik selve indsæbningen med træuld, lange træspåner, der gnubbede og borede sig ind i den nøgne hud.»Træulden var ret effektiv, men det er ikke altid, jeg hører de bedste historier fra de gamle damer, der kom her som små. For mange af dem var det ikke en behagelig oplevelse. De fortæller indimellem nogle ret hårde historier om, hvordan de kom ind, fik beordret tøjet af, de var helt nøgne, blev stillet op på lige rækker, hvorefter de hvidklædte, stringente badedamer skrubbede dem brutalt med træuld, pillede i deres ører og var ret hårdhændede,« siger Mette Vang Mikkelsen og peger op på et gammelt fotografi fra 1920rne, der hænger i dameafdelingen og viser et par badedamer i hvide kitler og med stramme frisurer.I takt med at flere af byens lejligheder fik indlagt bad, især i forbindelse med saneringen af Indre Nørrebro i 1970erne, blev byens offentlige bade mere og mere anvendt som sociale mødesteder.I Sjællandsgade Bad indførte man mottoet »For Gud og bademesteren er alle lige«, og fra omkring 1970erne udviklede badeanstalten sig til et hus, der slog sig op på ro og velvære.Karbadet blev blandet med æteriske olier, mælk og salt fra Det Døde Hav, man indførte saunagus, massage og drak en øl på afvaskningsbænken. Sådan fortsatte det frem til lukningen i 2010, og sådan nyder man det stadig i Sjællandsgade, hvor tidslommen lever videre - nu på tværs af sociale skel.»Da huset i dag bygger på frivillighed og fundraising, er vi et andet hus i modsætning til tidligere. Men vi holder fast i, at man primært kommer her for at få et bad, en lille pause fra virkeligheden, uanset om man kommer i pels eller med poser under armen.«.
Sjæl og legeme. Da Sjællandsgade Bad på Nørrebro blev bygget i 1917, stod den nye badeanstalt som et symbol på den tidlige velfærdsopbygning og tidens greb om personlig pleje. I dag bader de stadig i den kliniske tidslomme.
KONKURS Hverken AB Uranienborg eller altan-leverandøren Altana har haft kendskab til, at stålvirksomheden Danske Smede og Montage har fremstillet 18 altaner til andelboligforeningen på Nørrebro uden gyldigt CE-mærke.Virksomheden har ikke et FCP-certifikat, og kan dermed ikke lovligt udarbejde ydeevnedeklaration og CEmærkning af stålkonstruktionerne i altanerne.Det viser en aktindsigt i sagen hos Trafik, Bygge-og Boligstyrelsen.Virksomheden selv mener, at den har de nødvendige godkendelser og kan ikke se, at der er et problem. Den er nu konkurs og myndighederne har opgivet at politianmelde sagen.Side 8-9.

Tak til forældrene på Nørrebro, der har forhandlet med banderne og aftalt våbenhvile, og tak til faderen til den unge mand, der sidst blev dræbt, fordi faderen ikke ønsker hævn. Jeg vil ønske forældregruppen alt mulig held med videre forhandlinger.Nogle politikere er utilfredse med, at politiet ikke har været involveret. Jeg ved ikke rigtig hvorfor, men jeg tror, at bandemedlemmerne ikke har tillid til politiet, og tillid er vel en forudsætning for at træffe en våbenhvileaftale.BODIL ANDERSEN, ROSKILDE.

I disse dage er kan vi alle nyde nogle dejlige debutanter.En af dem er Sophie fra Nørrebro, hvis smukke ansigt nogle måske kender fra modelkonkurrencen ' Top Model'.- Jeg har engang været med i det danske ' Top Model'-program, men nu ville jeg så opleve noget andet, og så kunne det kunne være sjovt at prøve Side 9.- Jeg tør slet ikke tænke på, hvad min familie sige, men mine venner vil nok tænke, at jeg er skør.Uden for kameralinsen bruger Sophie tiden på at yde omsorg for andre og leve et aktivt liv med en masse ting, der gør hende glad.Og prikken over i'et? Sexede Sophie er single.- Jeg bor på Nørrebro sammen med mine to børn, og ja, jeg er single. Til daglig passer jeg på vores gamle mennesker i samfundet. Min fritid bruger jeg på at træne og på mine veninder og venner, som fylder meget i mit liv.Jeg er en meget aktiv kvinde, og jeg elsker at rejse. jfs.

Tirsdag aften omkring klokken 19 fløj kuglerne, muligvis fra et automatvåben, gennem luften og ramte tre mænd på ydre Nørrebro i København.Den ene, en 30-årig mand, var med politiets ord »livløs«, da politi og redning kom frem, og han blev erklæret død, da ambulancen nåede hospitalet.En anden af de ramte var i kritisk tilstand, men er stabil, mens den tredje kun blev lettere såret.Episoden er endnu en i rækken af skyderier på og omkring Nørrebro, hvor en bandekonflikt mellem bl. a.Loyal To Familia og Brothas har stået på siden april i år.Foran politigården i København forklarede politiinspektør Torben Svarrer, at den dræbte er kendt af politiet som en del af bandemiljøet, og at også de to andre ramte har banderelationer. Flere medier skriver, at skudofrene er højtstående medlemmer af Brothas, og at ham, der blev lettere såret, har fungeret som talsmand for banden.Borgere: En eskaleringover og i efteråret arrangeret såkaldte gademøder de steder, hvor der er blevet skudt. Møderne arrangeres af initiativet "Vi tager gaderne tilbage", og talsmand Terje Bech frygter, at de seneste skyderier kan være en eskalation af bandekonflikten.»Nu skyder de for at dræbe.Tidligere på året lignede skyderierne mere markeringer, eller at man lidt forvirret har skudt tilfældigt og så skyndt sig væk,« siger Terje Bech.»Og nu bliver man som Nørrebro-borger rigtig bekymret.Et drab som det her er jo så alvorligt, at man må regne med, at den rivaliserende gruppe svarer igen. De laver en bytter, og så har vi en voldsspiral,« siger han.Politi: Ingen eskaleringShuaib Khan, leder af Loyal To Familia, blev løsladt fra fængslet fredag den 27.oktober efter at have været fængslet for trusler mod en politibetjent.Da Shuaib Khan sidste gang blev løsladt fra fængslet, den 21. marts i år, brød bandekonflikten ud kort efter.Og Torben Svarrer blev derfor spurgt til, om de seneste skyderier i Københavns gader kan have med løsladelsen at gøre.»Det synes jeg ikke man kan drage paralleller imellem.Konflikten var der også, mens den pågældende (Khan, red.) sad i fængsel,« sagde Torben Svarrer.Han ser, modsat Terje Ferch, ikke en eskalering i bandekrigen.»Der har under bandekrigen været stille perioder og perioder, hvor de så skyder igen, så man skal passe på med at kalde det en eskalerende tendens,« sagde han.Kan Københavns Politi så forsikre borgere om, at de trygt kan færdes på gaden? Det gav Torben Svarrer ikke et klart svar på. I stedet sagde han: »Det virker, som om at man på det seneste er gået efter helt bestemte personer.Med det i baghovedet skal man selvfølgelig stadigvæk passe på sig selv, når man færdes (på Nørrebro, red.). Man kan aldrig vide sig sikker på, om man står et sted, hvor de vælger at skyde. Man kan ikke bare identificere bandemedlemmerne.Du kan jo stå op og ned af en, uden man ved det.« Terje Bech sagde inden onsdagens gademøde, at de håber at kunne »aflade den spænding, der er på et gerningssted, når en person er blevet skudt.« »Der er borgere, som er utrygge og føler sig alene med deres utryghed,« siger han.michael.thykier@jp.dk Fakta: BANDEKONFLIKT Politiets indsatsKøbenhavns Politi har siden den 12. juni i år anholdt 64 personer med tilknytning til bandemiljøet.37 skydevåben er blevet beslaglagt, og politiet har foretaget mere end 3.000 visitationer.Visitationerne er foretaget i visitationszoner, som er blevet oprettet forskellige steder i København, herunder Nørrebro, Nordvest, Brønshøj, Husum og Amager.Politiet er massivt til stede på især Nørrebro og har blandt andet oprettet mobile politistationer i området.Kilde: Københavns Politi, jp. dk, Ritzau.
Man skal passe på sig selv, når man færdes på Nørrebro, siger Københavns Politi.
Overborgmester Frank Jensen (S) efterlyser flere tiltag fra politiet for at sætte ind over for bandeproblemerne.»Det er tydeligt, at der har været en uacceptabel eskalering i bandemiljøet i København ikke mindst på Nørrebro denne sommer.Det er også baggrunden for, at jeg nu retter henvendelse til Københavns politidirektør.Jeg ønsker, at vi sikrer en stærk politimæssige indsats med mobile politistationer på f. eks. Blågårds Plads eller Krakas Plads. Det kan være med til at give københavnerne et klart billede af, at det er ikke bandernes gader - det er københavnernes.Her kan borgerne også henvende sig med oplysninger eller spørgsmål,« siger Frank Jensen.Du er overborgmester og har også et ansvar for, at borgere, der bor i din by og har valgt dig, føler sig trygge. Har du levet op til det ansvar?»Når først de her personer er blevet til hårdkogte bandemedlemmer, så er det jo en statslig opgave og en politimæssig opgave.« Men der har været problemer med bander på Nørrebro længe, og der bliver tilsyneladende ved med at komme nye bandemedlemmer til. Er der sket et svigt, siden bandeproblemerne kan fortsætte?»Det, vi kan sætte ind med fra kommunens side, er den kriminalpræventive indsats. Vi skal holde børn og unge væk fra det her miljø. Det, synes jeg, vi er ret gode til. Men når presset er så stort på de unge for at gå ind i bl. a.LTF, så kan jeg også godt se, vi er nødt til at gøre mere fra kommunens side. Derfor går jeg til budgetforhandlingerne senere på måneden med et ønske om, at vi øger vores gadeplansaktivitet med 50 pct.« Men når bandeproblemerne blusser op igen og igen, så tyder det ikke på, at jeres indsats virker.»Vores indsats virker i forhold til den meget store gruppe af unge, som i øjeblikket er fri af kriminalitet.Ungdomskriminaliteten i København er faldet markant, siden jeg blev overborgmester i januar 2010. Men der er en tendens til, at de sorte får bliver sortere og mere afstumpede.« Beboere i Sigynsgade skrev til jer allerede i maj også med forslag til, hvad kommunen kan gøre. Har I været hurtige nok til at hjælpe?»Vores gadeplansmedarbejdere har helt klare retningslinjer at arbejde ud fra, når noget som det her sker. Og det er at give plads til, at politiet kan komme ind, for det er en politimæssig opgave.« Men det er ikke en politimæssig opgave at sætte bump og vejspærringer op, som beboerne har efterspurgt. Du henviser hele tiden til politiet.»Det er, fordi det er en massiv politimæssig tilstedeværelse, der kræves, når banderne helt tiden slås.« Har politiet levet op til sit ansvar? »Det er dem i LTF, der har ansvaret. Ikke myndighederne.Vi skal passe på med, at myndighederne ikke bruger hinanden som skydeskive. Her er nogle unge, der er afstumpede og har følt sig tiltrukket af et kriminelt mijø. Det er dem, vi skal rette vores vrede imod. Hverken politiet eller kommunen.« Er der ikke noget, I kan gøre fra kommunens side?»Jo, jo. Vi har jo sat penge af til at lave fysiske indretninger af byen for at bekæmpe utryghedsskabende aktivitet. Dem udmønter vi løbende. Og så vil jeg som sagt gå til budgetforhandlingerne og foreslå, at vi øger vores gadeplansaktivitet med 50 pct.«.
Q&amp;A.
Bandekrigen er blevet til en luft-krig med tusinder af uskyldige ' ofre'. Den seneste uge har Forsvarets helikoptere fløjet over Nørrebro i kampen mod bøllerne i gaderne. Men nogle borgere er utrygge og klager over ødelagt nattesøvn.Politiinspektør hos Københavns Politi Jens Jespersen, hvorfor har I valgt at sætte helikoptere i luften over Nørrebro? »Når situationen er så kompleks, som den er nu med grupper af bander, der render rundt forskellige steder, så giver det os et andet overblik.Vi har både helikoptere og fly i luften, og når borgere for eksempel ringer ind og fortæller os, at de har set noget mistænkeligt, så kan vi hurtigt rykke ud og få billeder af, hvad der sker. Hvis noget bliver smidt, eller nogle stikker af, kan vi følge dem fra luften og dirigere vores enheder på jorden. Samtidig har vi haftgode eksempler på en helikopter, der selv har opdaget mistænkelige forhold og kunne følge op på det. Så politioperativt giver det rigtig god mening.« Hvorfor flyver I mest om natten? »Vi prøver at være der, hvor risikoen for bandesammenstød er størst.Det sker i forhold til borgernes nattesøvn desværre om aftenen og ud på natten. Vi gør det jo ikke for at genere borgerne, og hvis nogen kommer med en lydløs helikopter, vil vi meget gerne bruge den.« Helikopterne er bemandet med skudklare betjente. Er det ikke alt for risikabelt at skyde fra luften? »Det er ikke en integreret del af bandeindsatsen, at vi planlægger at åbne ild fra helikopterne. Vores politifolk er bevæbnede, og hvis det er nødvendigt, så gør de det, men det er forhåbentlig ikke noget, der bliver nødvendigt.« Hvor lang tid skal borgerne forvente, at der er helikoptere i luften? »Vi bliver ved, så længe det er nødvendigt.Det er jo situationen i bandemiljøerne, der afgører det. Om det er en uge, en måned eller resten af året, ved jeg ikke,« siger han.krdn@berlingskemedia.dk '' Om det er en uge, en måned eller resten af året, ved jeg ikke Jens Jespersen, Politiinspektør.
BANDEKRIG Politi-helikoptere over Nørrebro forstyrrer nogles nattesøvn.
Det står endnu ikke klart, præcis hvor den mobile politistation skal placeres, men ifølge Berlingskes oplysninger bliver det i et område, der har været hårdt præget af bandekriminalitet.Den mobile politistation skulle åbne allerede torsdag.Justitsministeren vil løfte mere af sløret for, præcis hvor den mobile politistation skal placeres, på et såkaldt doorstep-møde umiddelbart efter dagens drøftelser.Ifølge TV 2, der også har oplysningerne om den nye mobile politistation, vil der være seks betjente på arbejde på stationen ad gangen - og ingen døgnbemanding.Midlerne til bemandingen bliver ifølge TV-stationen ikke taget fra politiets andre områder, men er nye penge, der tilføres.Beslutningen om at etablere en mobil politistation kommer efter en sommer med adskillige skyderier i hovedstadsområdet.Alene fra 12. juni og frem til nu, har politiet således registreret 18 banderelaterede skyderier.Skyderier, der knytter sig til en konflikt mellem banden Loyal to Familia (LTF), der har base på Blågårds Plads på Indre Nørrebro, og en sammenslutning af tre bander fra Ydre Nørrebro og Nordvest. Det drejer sig om en gruppering fra Husum, en fra Mjølnerparken og en fra Nordvest, der kalder sig Copenhagen Nordvest.I sidste uge efterlyste overborgmester i Københavns Kommune Frank Jensen i Berlingske netop mobile politistationer i de hærgede områder og nævnte selv Blågårds Plads og Krakas Plads som steder, der ville have gavn af en mobil enhed.Dengang var der ikke opbakning til Frank Jensens forslag hos Københavns Politi.»I den aktuelle situation, hvor to bandegrupperinger næsten dagligt har væbnede og voldelige sammenstød, vurderer vi, at politiets ressourcer er bedst anvendt ved mobile patrulje indsatser, hvor vi har mulighed for at stresse bandemedlemmerne under deres færden rundt i hele området,« forklarede chefpolitiinspektør Jørgen Skov dengang i en mail til Berlingske.annj@berlingske.dk 
Justistminister Søren Pape Poulsen (K) har på et møde med rigspolitichefen og partierne bag bandepakken besluttet at indsætte en mobil politistation i kampen for at stoppe bandekrigen på Nørrebro og i Københavns Nordvestkvarter.
Nørrebro Teaters fortolkning af Chaplins geniale film ' Diktatoren' er ganske enkelt fremragende.Linjen mellem at begå helligbrøde og skabe et stykke fremragende teater er nærmest papirstynd, så både dramatiker/ instruktøren Nikolaj Cederholm og skuespilleren Olaf Johannessen må utvivlsomt have følt et vist pres under arbejdet med ' Diktatoren'.De kan roligt ånde lettet op.Projektet lykkes til fulde. ' Diktatoren', baseret på Charlie Chaplins mesterlige film fra 1940, altså inden Anden Verdenskrig for alvor brød løs, og i øvrigt Chaplins første talefilm, er blevet til en lige så mesterlig, vedkommende, knusende aktuel alvorskomedie på Nørrebro Teater.Olaf Johannessen leverer en eminent præstation i dobbeltrollen som den fattige jødiske barber og den livsfarlige Hitler-figur, diktatoren Hynkel. Han har fanget Chaplins bevægelser og mimik på en prik og giver dem sin egen stemme. Det er ikke Chaplin, men det er tæt på at være lige så godt. Man kunne have ladet skuespilleren anno 2017 give sit helt eget bud på dobbeltrollen, men det fungerer helt perfekt, at det både er et knivskart portræt af Chaplin og et sylespidst portræt af en moderne despot.Nikolaj Cederholm har benyttet alle stumfilmens trick, tilsat en vidunderlig lydside, der bliver skabt af pianisten og lydeffektmanden Olivier Antunes - med bidrag af skiftende skuespillere - ude i siden af scenen. Det er brillant slapstick-humor, fyldt med klassiske gags; meget, meget morsomt hele vejen igennem, men naturligvis også med fokus på den dybe alvor, der ligger som en klangbund i Chaplins komedier.For det er alvorligt. Historien er i dag præcis lige så aktuel, som dengang den blev skabt. Retorikken i Hynkels taler til folket er ikke så anderledes end retorikken man hører fra magtmennesker som Assad, Putin og Trump.Meget skræmmendeNogle sætninger er nærmest ordret, hvad der også kommer ud af munden på politikere fra Dansk Folkeparti og Nye Borgerlige i dag. Skift' jøderne' ud med ' muslimerne' og Hynkels store tale til folket kunne være et afskriftfra Thulesen Dahl på et DF landsmøde.Det er mere skræmmende, end man sådan lige går og tænker i hverdagen.' Diktatoren' fortæller historien om den jødiske barber, som under krigstjeneste i Første Verdenskrig redder soldaten Schultz' liv, men selv slår hovedet og mister hukommelsen. Mens han ligger på sygehuset, udvikler nazismen sig i Tomanien, og folkeforføreren Hynkel kommer til magten, assisteret af sine håndlangere Heering (Göring) og Garbage (Goebbels).Det er Olaf Johannessen, der bærer forestillingen med sin mesterlige præstation, men hele ensemblet er fremragende.' Diktatoren' er en intet mindre end en mesterlig fortolkning af en helt vidunderlig og verdensberømt film. Ser man ligefrem et eksportpotentiale i Nikolaj Cederholms og Nørrebro Teaters forestilling? Det er i hvert fald en fuldendt teateroplevelse.Læs hele anmeldelsen på bt.dk.

Skal vi slå det fast med det samme. De personer, der står bag skyderierne på Nørrebro og har dræbt og såret mennesker, er slet og ret kriminelle. De hører hjemme i et fængsel. De kan rende rundt og indgå såkaldte »våbenhviler« og lave aftaler om at indstille skydningen i en måned med naive, men sikkert velmenende personer i diverse »fædregrupper«. Det ændrer bare ikke ved bundlinjen - at deres forbryderiske aktiviteter skal standses, og de skal stilles til ansvar for det, de har gjort.Det, der foregår på Nørrebro i og omkring Mjølnerparken, er ren og skær bandekriminalitet. Det er grotesk, at det ikke forlængst er lykkedes at få disse kriminelle anholdt, sigtet, tiltalt og dømt for det, de har begået. At tage en hel bydel som gidsel i en bandekonflikt i halve og hele år er en falliterklæring også for de familier, der ikke magter opgaven med at opdrage deres børn til at være normale samfundsborgere.Det er en hån mod retsfølelsen, at det eneste, der er sket, er, at en række »fædre« forhandler en såkaldt våbenhvile igennem med banderne. Man indgår bare ikke den slags aftaler med forbrydere. Det udstiller, at samfundet har spillet fallit, og det må for alt i verden ikke forhindre politi og sociale myndigheder i at fortsætte arbejdet med at få disse personer væk fra gaderne og få inddraget de ulovlige våben.Det kan godt være, at det er lettere sagt end gjort. Men her er der en situation, som kræver, at man skærer ind til benet og sørger for at få disse mennesker standset. »Fædregrupperne« skal i hvert fald ikke forvente at få hverken ridderkorset eller befolkningens evige taknemmelighed for, at de har forhandlet en såkaldt »våbenhvile«, som i øvrigt kun er indgået, fordi banderne rent ud sagt taber penge, fordi deres sindssyge skuddueller har nået et niveau, hvor kunderne til deres narkohandel flygter.Alle taler om at samkøre banderegistre og sociale registre, så man kan trække bandemedlemmerne i sociale ydelser.At gøre det forbudt at bære rygmærker. Det er jo fint. Så gør det dog i stedet for at tale om det. Men det handler i første omgang om at få disse bandemedlemmer bag lås og slå og beslaglagt deres våbenlagre. For disse lagre udgør en reel trussel på andre områder. De kan bruges af terrorister, som får den gode idé at skyde folk ned i en helt anden sags tjeneste.Det kan undre, at disse såkaldte »fædre« ikke er skredet ind noget før. Det har angiveligt taget måneder at »forhandle« med de to bander, Loyal to Familia og Brothas.Så man kan forstå, at det der med »loyalitet over for familier« og at være »brødre« kun gælder en meget snæver kreds. Den omfatter absolut ikke de almindelige familier på Nørrebro og slet ikke »fædregrupper«. Så situationen er meget enkel. Lad os få banderne væk fra gaderne med en kraftig politiindsats. Lad os stresse grupperne og trække dem i sociale ydelser. Lad dem føle, at man ikke opfører sig sådan i Danmark. Lad det få konsekvenser. Men lad det ske nu.tj@berlingske.dk jwe@berlingske.dk Det er grotesk, at det ikke forlængst er lykkedes at få disse kriminelle anholdt, sigtet, tiltalt og dømt.
LEDER.
Karima Fatour Boulaid troede, det var en fejl, da hun gik forbi Stefanskirken i sidste uge. Foran kirken, som ligger på Nørrebro i København, hang et banner, hvor Karima Fatour Boulaid på både dansk og arabisk kunne læse, at kirken indbød til ramadan-middag for at markere, at muslimerne nu har fastet sig igennem det halve af den månedlange højtid." Jeg vidste ikke, at en kirke sådan kunne holde et arrangement for et ritual, der ikke er en del af den kristne tro," fortæller 44-årige Karima Fatour Bolaid, der bor i nabolaget.Hun har sat sig på pladsen foran kirken, hvor personalet har båret stole og borde frem og hejst en pavillon for at skærme for regnen.For det er ikke en misforståelse, at kirken inviterer kvarteret til ramadan-middag, fortæller præsten Thomas Høg Nørager i sin velkomsttale til de godt 70 fremmødte gæster.Håret er højt og kortklippet, så man kan se ringene i hans ører, og under præstekjolen bærer han sorte Converse-gummisko." Vi har sat borde og stole frem for at skabe et rum, hvor vi kan mødes. Vi fejrer den virkelighed, vi lever i hver dag, hvor indbyggerne på Nørrebro taler sammen på kryds og tværs af religioner og kulturer," siger den 40-årige præst, der betegner sig selv som grundtvigianer." Mine kritikere vil nok kalde mig venstregrundtvigianer," siger Thomas Høg Nørager, som i løbet af aftenen må lægge øre til, at ikke alle deler hans forhold til mangfoldighed." Det er ikke naturligt. De to religioner skal holdes adskilt," sagde to forbipasserende til ham.Præsten er godt klar over, at den opfattelse findes rundt omkring i landet, men han oplever, at kritikerne er i mindretal." I den offentlige debat får kritiske røster ofte spalteplads, men det er vigtigt at have for øje, at flertallet altså gerne vil være med til at skabe et fællesskab. Det kommer bare ofte til at se ud, som om den kritiske gruppe er en lige så stor gruppe, og det er ikke tilfældet," siger Thomas Høg Nørager, inden de fremmødte bevæger sig ind i Stefanskirken.Det er nemlig blevet tid til underholdning af koret fra Goldschmidts Musikakademi, som om noget symboliserer den mangfoldighed, som Stefanskirken arbejder for.Børnekoret og musikanterne består af jøder, muslimer og kristne fra forskellige kulturbaggrunde, og undervejs synger de blandt andet somaliske og rumænske sange.Klokken nærmer sig 21.56, som er det tidspunkt, hvor fasten brydes.Uden for kirken bærer Cömert Kücükakin alubakker med ris, salat og gryderet frem på pladsen. Han er bestyrelsesmedlem i Dialog Forum, som sammen med foreningen Danske Farver har været med til arrangere middagen.Cömert Kücükakin håber, at ramadan-middagen kan være med til at mindske den kløftmellem muslimer og kristne, som efter hans mening er vokset og vokset stort set siden terrorangrebene i New York i 2001." Generelt har vi bare en mistillid til mennesker med en anden tro og kultur end os selv. Det er ikke danskernes skyld, at de bekymrer sig over muslimerne tilstedeværelse i landet. Det skyldes bare, at vi ikke kender hinanden godt nok. Jo mere vi mødes på tværs af religioner, jo mere finder vi ud af, hvor ens vi er," siger Cömert Kücükakin, der efterlyser, at også moskéerne i København begynder at holde tværreligiøse arrangementer.Klokken er 21.56. Foran de fyldte borde på kirkepladsen fremsiger muslimerne først en bøn, og efterfølgende beder Thomas Høg Nørager Fadervor.Det er blevet tid til at spise, også for Karima Fatour Boulaid, som øser ris på sin datters tallerken.Hun håber, at fremtiden vil byde på mere samhørighed på Nørrebro. I dag arbejder hun som social-og sundhedshjælper i Lyngby, fordi hun opgav ambitionen om et job som kontorassistent." Det var ikke muligt for mig at få en praktikplads, og jeg tror, det har noget med min religion at gøre," fortæller Karima Fatour Boulaid, der er flyttet til Danmark fra Marokko for 17 år siden." I arbejdslivet har jeg ikke altid følt mig velkommen i Danmark. Når muslimer kritiseres for ikke at arbejde, synes jeg, man også skal tænke på, at muslimer på grund af deres religion nogle gange bliver valgt fra til fordel for danskere," siger Karima Fatour Boulaid, som dog føler sig fint hjemme på Nørrebro." Det er selvfølgelig svært for de forskellige kulturer at leve sammen, men jeg tror på, at det bliver bedre, som tiden går. Jeg tror på, at de næste generationer vil have nemmere ved at leve sammen, fordi de har gjort det hele livet. Ikke ligesom mig, der er kommet til landet senere."kirke@k.dk 
Stefanskirken i København markerede ramadanen fredag aften med middag og koncert. Vi fejrer en virkelighed, hvor indbyggerne på Nørrebro hver dag taler sammen på kryds og tværs af religioner og kulturer, siger kirkens præst, Thomas Høg Nørager.
Skal man bo i København og især på Nørrebro, må man også tage de mange skyderier på åben gade og bander, der hærger i bybilledet, med, kan jeg forstå efter at have boet her i tre år. For mig var min flytning til København ellers udlevelsen af min ultimative danske drøm, for her kunne jeg endelig tage hul på friheden og gebærde mig, som jeg ville. Men medaljen har en bagside. Banderne og skyderierne lægger et begrænsende åg på friheden. Og selv i skrivende stund lægger jeg øre til skyderier gennem mit køkkenvindue.For nylig skulle jeg mødes med en gammel ven på Blågårds Plads. Jeg steg på min cykel, men trak cyklen det sidste stykke. Jeg blev da mødt af en stor gruppe mørkklædte mænd med logoerne »Loyal to familia«. Tre-fire af dem kom hen imod mig på konfrontatorisk vis, hvorfor jeg bare sænkede blikket og ilede derfra. Tænk, hvad der ville være sket, hvis jeg ikke havde sænket blikket? Jeg finder denne indtagelse af byrummet stærkt utryghedsskabende, og i det lys undrer jeg mig ikke over de stadigt voldsommere episoder på Nørrebro.For nylig sad jeg med en god ven på en café på Sankt Hans Torv, da der pludselig kom to meget unge piger med deres dyre Chanel-tasker hen og satte sig ved vores bord. De begyndte at tale med os, og jeg sagde, at det var en flot taske. »Ja, min eks-kæreste skulle også have den samme,« sagde hun og pegede på den anden pige, der i mellemtiden var gået hen til en bil for at tale med en fyr. Pigen ved bordet snakkede videre med blikket fæstnet på tasken, som hun kærtegnede som en lille hund. Hun betroede os, at hun lige havde været en uge i Alanya med en sugardaddy og fået 150.000 kr. for det.Derefter kom veninden smilende og tilfreds tilbage. Hun havde åbenbart fået noget igennem. Bilen forsvandt, og fyren, der havde siddet i den, kom over til vores bord. Han var gennemtatoveret, også på den ene halvdel af issen. Han var umiskendeligt medlem af en rockergruppe, hvorfor vi straks rejste os og gik indenfor for derefter helt at forlade stedet.Der var noget suspekt over hele dette optrin. De meget unge piger, de dyre Chaneltasker, de 150.0000 kr. og rockeren. Især at en pige kan tjene så meget på at være en uge i Alanya, rækker ud over, hvad en almindelig familiefar i 40 års-krise kan tillade sig. Var vi virkeligheden vidne til noget ude i en af kriminalitetens fødekæder, hvor store beløb sagtens kan skifte hænder ubesværet? Oven på disse iagttagelser fra det virkelige liv kan jeg konstatere, at der er brug for mere politi i gaderne, så de kriminelle miljøer kan blive mere stressede. Og al den stund, at fængslerne fungerer som uddannelsesinstitutioner til at gøre bandemedlemmer endnu mere kriminelle, skulle man måske prøve at tænke hårdt arbejde som en del af straffen.Lad dem fælde træer i Sverige eller bygge skibe, så de får en smag både af og for, hvad det vil sige at bygge et samfund op. Alternativet er, at det er de fredelige Nørrebroborgere, der - sådan som det har været hidtil - må betale prisen og flytte fra bydelen.Halime Oguz er folketingskandidat for SF og cand. mag.For nyligt skulle jeg mødes med en gammel ven på Blågårds Plads.(...) Jeg blev da mødt af en stor gruppe mørkklædte mænd med logoerne »Loyal to familia«. Tre-fire af dem kom hen imod mig på konfrontatorisk vis, hvorfor jeg bare sænkede blikket og ilede.
Indspark.
De står, hvor de altid har stået. Foran kiosken på Blågårds Plads. De spytter på jorden, krammer hinanden og ser på én gang stærke og sølle ud, men optræder fredeligt over for forbipasserende.Sådan har det altid været på pladsen, hvor den ene generation af rastløse, rodløse, kulturforvirrede, nederlagsramte unge mænd har afløst den næste og iført knive, hættetrøjer, Nike-sko og billige guldkæder er gået i krig mod andre bander, men sjældent mod almindelige mennesker.Sådan er det også i dag. Mødre med børn og slentrende veninder passerer uanfægtede forbi, og mens alle andre er på vej et sted hen, synes de unge mænd ikke at have noget mål.De sætter sig, de rejser sig, de står, og de går. Lidt senere går de tilbage igen og sætter sig. Så rejser de sig og går igen. Ind imellem begår de kriminalitet. Så kommer de i fængsel, og så kommer de ud igen. Sådan har det været i 20 år.Engang hed de Drengene fra Blågårds Plads. Op gennem nullerne hed de Blågårdsgadebanden og var styret af de to brødre med marokkanske rødder, der blev kaldt Lille A og Store A, hvis rigtige navn er Abderrozak Benarabe.Nu hedder de Loyal to Familia, deres leder hedder Shuaib Khan, og når der de sidste to måneder har været 24 skudepisoder i København, når Socialdemokratiet vil tvangsfjerne børn i kriminelle familier, og når justitsministeren vil have Loyal to Familia forbudt, så hænger det nøje sammen med den almindeligt byggede mand med mørkt hår, et upåfaldende udseende og en blodmættet fortid, der i slutningen af marts blev sat på fri fod og efter otte års fængsel vendte tilbage til Nørrebro for at udleve sine ambitioner og forvandle Loyal to Familia til Danmarks førende bande.Første gang Shuaib Khan traf det ultimative valg at sætte sit liv over andres, var da han i 2008 blev dømt for vold med døden til følge som hovedmand bag overfaldet på den 21-årige William Lennon Davis, der blev dræbt af 14 knivstik og slag med knuste flasker, stole og knytnæver i Jomfru Ane Gade i Aalborg.Anklageren ønskede ham udvist. Retten sagde nej. Han er født og opvokset i Danmark og har ikke har nogen nævneværdig tilknytning til Pakistan, hvor hans familie stammer fra.Indsat i Nyborg Statsfængsel etablerede han Loyal to Familia, der er dannet af bander fra Blågårds Plads, Tingbjerg, Skovlunde og Kokkedal. Deres motto er ' Family forever - forever familia'.Tidligere skød de på hinanden, men Shuaib Khans vilje til at etablere en storbande var så stærk, at han formåede at forene tidligere fjender, selv om han sad i fængsel. I november 2012 blev han prøveløsladt, men allerede i februar 2013 deltog han i et gruppeoverfald på to tilfældige personer i Københavns Nordvestkvarter.Det ene offer blev stukket adskillige gange med kniv, mens det andet blev slået i hovedet med en lommelygte. Dog kom det under retssagen frem, at Shuaib Khan havde forsøgt at standse overfaldet.Også her krævede anklageren udvisning, men uden held, og mens Shuaib Khan igen sad i fængsel, orkestrerede han et overfald på den tidligere leder af Blågårdsgadebanden, Store A. Det gav seks måneders fængsel, men også prestige, da Store A var en frygtet mand og den ubestridte leder på Blågårds Plads op gennem nullerne. Den position har Shuaib Khan nu.Mens han sad i Nyborg Statsfængsel, blev en række fængselsbetjente udsat for overfald og trusler, og i juli 2016 blev Shuaib Khan flyttet fra fængslet, så der kunne blive ro. Efter at han blev flyttet, fandt fængselsbetjentene ifølge Fyens Stiftstidende en hilsen ridset ind i træbeklædningen på væggen.»Vi rammer dem, I elsker, når I mindst venter det«, efterfulgt af fire udråbstegn, og nedenunder »never forgets - never forgives«.Den lange krigDet var den mand, der blev løsladt i marts, og siden er Loyal To Familia vokset ud af Nørrebro med afdelinger i Nordsjælland og Køge og ambitioner om at trænge ind i Aarhus, Malmø og Helsingborg.Hvor andre indvandrerbander har været døgnfluer, er Loyal to Familia ifølge politiet bedre organiserede, mere aggressive og mere brutale.Forfatteren og sociologen Aydin Soei, der har skrevet flere bøger om bandekrigen, har et indgående kendskab til miljøet på Nørrebro. Han mener, det er indiskutabelt, at det er Shuaib Khans løsladelse, der har fået bandekrigen til at blusse op igen.»Det første, han gør efter sin løsladelse, er at lave ny aggressiv rekruttering og senere at forsøge at udvide Loyal to Familia med nye lokalafdelinger, hvilket betyder, at de pludselig er i krig i Aarhus Vest. Han er kendt for at kræve ultimativ loyalitet og en voldsparathed, der dikterer, at man går til angreb på dem, der går til angreb på Loyal to Familia. Det er blandt andet de krav, der er årsagen til, at Loyal to Familia i Nivå og Kokkedal smider deres rygmærker, kort efter at han er kommet ud af fængslet«, siger Aydin Soei, der mener, at bandekrigen, som trækker sine spor helt tilbage til 2008, har varet så længe, at mange af de involverede ikke ved, hvordan det begyndte. Det eneste, de ved, er, at de er fjender.»Når nogen, der har et fjendskab, bliver en del af en ny bande, er det også for at få beskyttelse. Så tager de deres konflikter med ind i den nye gruppering, og så er hele dit nye broderskab involveret. Så når en tysk eller hollandsk bande rykker til Danmark, optager de også alle de nye medlemmers konflikter, og når den ene kriminelle gruppering skyder mod din kriminelle gruppering, så skyder man igen, for det er en del af bandernes grundværdier, at man ikke vender den anden kind til.Det er det samme som at erkende, at man ikke er noget værd. I begyndelsen af bandekonflikten blev politiet ved med at sige, at det handlede om kriminelle markeder, men i dag handler det mindre om markedet end om ære og identitetskamp«, siger Aydin Soei.Vi er ikke bangeKampen om identitet og ære står malet med hvidt kridt på sort asfalt i Mjølnerparken på ydre Nørrebro. ' Fuck Loyal to Familia', står der. Bandens storhedsdrømme har fået tidligere fjender med rod i Nordvest og Husum til at finde sammen, og centralt står en række gamle medlemmer fra den tidligere Mjølnergruppe, Brothas.»Mjølnerparken er ikke for sjov. De gamle er aktiveret, og de er iskolde«, som en kender af miljøet sagde til Politiken tidligere på ugen.De drenge mellem 18 og 20 år, der sidder ved en bænk i ghettoen, er bare ikke gamle og iskolde og heller ikke for alvor en del af konflikten. Men når man er fra Mjølnerparken, holder man med dem fra Mjølnerparken, lige meget om de er lovlydige eller kriminelle. De deler alle den opfattelse, at Shuaib Khans løsladelse har sat ny ild til en ellers afsluttet krig mellem Mjølnerparken og Blågårds Plads, og at der ikke ville være problemer, hvis han blev sendt ud af landet.»Loyal to Familia har overtaget hele København.De vil have magt. De eneste, de ikke har overtaget, er Mjølnerparken, og os får de ikke«, siger en af de unge.Selv om de ikke er en direkte del af krigen, tvivler de på, at de kan undgå at blive det. Flere har høje gennemsnit fra gymnasiet og skal begynde på universitetet. De fremstår langt fra den almindelige forestilling om en ghettodreng tæt på det kriminelle miljø og uden fremtidsudsigter, og de ved udmærket, at det kan blive uhyre svært at få et ordentligt arbejde, hvis man kommer i fængsel. Men som ung mand i Mjølnerparken er det svært at holde sig helt udenfor. Sådan er det, konstaterer de, og det nytter ikke at sætte spørgsmålstegn ved udsagnet. Man skal bo her for at forstå det.På spørgsmålet om, hvad deres mødre siger til situationen, lyder det.»De siger det, som alle mødre vil sige: Pas nu på«. Ingen af dem er bange. Det gentager de igen og igen.»Vi er ikke bange«.Pissehamrende vredMen det har Jonna Nielsen på 59 år været.Hun er førtidspensionist og står i midten af denne uge på et gadehjørne i Nordvest, hvor politiet, Lokaludvalget, SSP, Sikker by og Områdefornyelsen holder tryghedsmøde, fordi der skydes i kvarteret.»Vi er utrygge, for de skyder helt vildt, og det kan ikke være rigtigt, at man risikerer at blive skudt, fordi man skal hente en liter mælk«, siger Jonna Nielsen, der ikke ved, om det er Nordvestgruppen eller Satudarah eller nogle andre, der skyder, for de finder hele tiden sammen i nye grupperinger.Hun er beboerformand i en ejendom med 300 lejemål, og for hende endte det i marts med trusler på livet.Lejerne af en kiosk var længe blevet generet af en bande, der tiltvang sig adgang til kiosken. Nu ville lejerne flytte, og som beboerformand skulle Jonna Nielsen med til fraflyttelsestilsynet.»Men da bandemedlemmerne ser mig, tror de, at det er mig, der vil lukke kiosken.De er fem-seks stykker, og da jeg går ned ad gaden, følger de efter. En af dem var meget skæv og sagde, at han ville slagte mig, hvis jeg ikke åbnede kiosken igen.Jeg endte med at flygte ind i en anden kiosk, og pludselig var der 12-15 stykker, der stod udenfor og ville have fat i mig«, siger den lille, spinkle kvinde.Hun tror også, at de ville have fået fat i hende, hvis ikke to mænd i kiosken, der også har anden etnisk baggrund, havde lagt sig imellem.»Da jeg stod derinde, var jeg bare pissehamrende sur. Men bagefter blev jeg meget bange, og jeg havde en lang periode, hvor andre købte ind for mig, fordi jeg ikke turde gå på gaden. Jeg brugte 14 dage på at tænke over, om jeg skulle flytte.Men jeg har valgt at sige, at hvis nogen skal flytte, så er det ikke mig«. For tiden er den lokale bande ikke så synlig, men Jonna Nielsen er stadig vred.»Tænk på, hvor mange mennesker der bor her. Det er jo tusinder. Og de tænker på at flytte på grund af det her«.De står der stadigJustitsminister Søren Pape Poulsen (K) siger, at han gerne vil sparke Shuaib Khan tilbage til Pakistan, men bandelederens advokat, Michael Juul Eriksen, har til Berlingske fortalt, at Shuaib Khan reelt er statsløs, da han ikke har dansk pas, og da Pakistan ikke vil give ham et. Det er de næppe blevet mere interesserede i efter i går. Her blev han ved et grundlovsforhør fængslet for trusler mod politiet. De ti bandemedlemmer fra Loyal to Familia, der overværede retsmødet, forholdt sig roligt og efterfølgende var der også roligt på Blågårds Plads.De seks betjente i den nyoprettede mobile politistation så ikke arbejdsramte ud, og der var ingen unge mænd, der gik rundt og fremviste den sorte bandetrøje med rygmærket, de hævede pistoler og det bandanadækkede ansigt.Men i næste uge vil de hænge ud igen.De vil sætte sig, rejse sig, stå lidt og gå lidt uden at have et egentligt mål. Senere vil de komme tilbage og sætte sig, og lidt efter vil de gå igen. Ind imellem vil de begå kriminalitet. Som deres leder vil de komme i fængsel og så komme ud igen. Sådan har det været i 20 år.olav.hergel@pol.dk .Han er kendt for at kræve ultimativ loyalitet og en voldsparathed, der dikterer, at man går til angreb på dem, der går til angreb på Loyal to Familia Aydin Soei, forfatter og sociolog.
I går blev lederen af Loyal to Familia, Shuaib Khan, endnu en gang fængslet. Han har en lang række domme bag sig, og bandekrigen hænger nøje sammen med hans løsladelse i marts. Det kan være svært at forstå, hvorfor han ikke er udvist, hvorfor unge drenge føler sig tvunget ind i konflikten, og hvorfor en spinkel 59-årig kvindelig invalidepensionist blev truet på livet.
Den seneste tids knivstikkeri og skudløsninger fik i sidste uge Københavns Politi til at indføre en visitationszone for anden gang denne sommer.Indtil videre ser banderne dog ud til at fortsætte deres voldelige overfald på hinanden, og visitationszonen har kun medført en beslaglæggelse af et enkelt våben.143 personer er blevet visiteret, siden zonen blev indført 20. juli, og det har ført til en sigtelse for besiddelse af en kniv og fem for besiddelse af euforiserende stoffer, skriver DR Nyheder.Selv om fangsten er beskeden, mener politiet, der er tale om en succes.»For mig at se er det yderst positivt, at vi kun finder en kniv og lidt euforiserende stoffer. Det tyder på, at det virker,« siger politikommissær Steffen Thaaning Steffensen til Berlingske med henvisning til, at visitationszonen virker præventivt.Men så får I ikke mange våben ud af omløb, inden visitationszonen ophører? »Næ, men det gør ikke så meget. Det er mere det præventive.Vi ved godt, de har våben, men de har dem ikke på sig, når vi stopper dem. Det er da positivt,« siger Steffen Thaaning Steffensen.Når I kun har beslaglagt én kniv, og der stadig er skyderi i gaden, er visitationszonen så effektiv? »Jeg ved godt, der har været et skyderi på Rovsingsgade tirsdag, men fordi vi kører så massivt på i Indre og Ydre Nørrebro, fik vi trods alt to mand anholdt i flugtbilen. De blev taget af de to tryghedspatruljer, vi havde i Mjølnerparken,« fortæller Steffen Thaaning Steffensen.De to mænd på 23 og 29 år har begge relation til Mjølnerparken og er sigtet for drabsforsøg, mens den 26-årige mand, der blev skudt i benet, har relation til banden Loyal to Familia (LTF).Skyderiet på Rovsingsgade på Østerbro tirsdag aften er det seneste i en række overfald i den eskalerende bandekonflikt, hvor LTF spiller en fremtrædende rolle.310 visitationer i AarhusOgså uden for København oplever politiet problemer med banden.I Aarhus blev en visitationszone indført 25. juni. Ligesom i København er det småt med antallet af beslaglagte våben. 310 visitationer har afsløret tre stikvåben og to slagvåben, men politiinspektør Lau Thygesen fra Østjyllands Politi erklærer sig godt tilfreds.»For os er det en succes, at man ikke har våben med ude, for så virker vores indsats og vores udmelding om visitationszonen. Våbnene er der selvfølgelig, men man render ikke rundt med dem ude på gaden. Det er det, der er det vigtigste for os lige i øjeblikket,« siger han.I Aarhus blev et bandemedlem tirsdag aften bidt af en hund fra s in egen gruppe, da to bandegrupperinger havde samlet sig ved Hasle Torv.Visitationszonerne er et af flere redskaber, politiet bruger for at sætte ind over for banderne.matg@berlingske.dk mals@berlingske.dk Vi ved godt, de har våben, men de har dem ikke på sig, når vi stopper dem.Det er da positivt.Steffen Thaaning Steffensen, politikommissær ved Københavns Politi.

Efter nedlæggelsen af det kommunalt drevet Folkets Hus har de erhvervsdrivende omkring Blågårds Plads særligt bemærket bandemedlemmernes tilstedeværelse i området.Huset blev lukket efter flere episoder, hvor medlemmer af Loyal to Familia havde benyttet stedet til at feste og hænge ud. Blandt andet blev der holdt en fest for bandens selvudnævnte præsident, Suhaib Khan, da han i marts i år blev løsladt fra sin afsoning af to voldsdomme.- Med huset havde man et sted, hvor de blev holdt væk fra gaden, og hvor der også var en mulighed for, at medarbejderne på stedet kunne føre en dialog med dem, fortæller en af de erhvervsdrivende på Blågårds Plads, som Ekstra Bladet har talt med.- Nu har man tvunget dem ud på gaden, og det kan vi mærke, supplerer han.Loyal to Familias ønske om at ekspandere er også kommet til udtryk på pladsen, hvor der ifølge områdets erhvervsdrivende er sket enkelte tilfælde af rekruttering af yngre drenge.Men selv om der grupperingerne imellem hersker en optrappet og voldelig kon-flikt, har gadens butikker og andre erhvervsdrivende endnu ikke oplevet afpresning eller krav om beskyttelsespenge.- Men vi holder vejret. Vi har set tingene eskalere før, og det kan ske igen, siger en af gadens butiksejere.Slås om territorierneEn halv kilometer derfra i området omkring Den Røde Plads på Nørrebro hersker LTF's rivaler fra Mjølnerparken.Også her har man oplevet flere suspekte typer i gadebilledet, som fra middagstid stimler sammen på pladsen efter nattens renderier.- Så hænger de ud og ryger hash sammen, fortæller en af de erhvervsdrivende i området omkring Den Røde Plads.- De slås om hashen og territorierne.For mange af dem er det jo den primære indkomst oven i det, de får fra kommunen.Alle erhvervsdrivende, som Ekstra Bladet har talt med, har ønsket at forblive anonyme.

Adam Alsubeihi kender døden bedre, end han burde. Han er kun 20 år gammel, men han har allerede lagt flere bekendte og to venner i graven. I går tog han endegyldigt afsked med endnu en ven.Han er en del af en generation af københavnske børn og unge efterkommere, som intet har med bandekrigen at gøre, men hvis liv er blevet formet af et årti med skyderier på Nørrebro.Sidste torsdag eftermiddag ramte bandernes brutalitet igen Adam Alsubeihi, da en ung mand, der voksede op i Mjølnerparken, blev likvideret på klos hold. Han blev den nyopblussede bandekrigs tredje dødsoffer. Politiet, myndighederne og alle i Mjølnerparken siger samstemmende, at han intet havde med bandekonflikten at gøre. Alligevel blev han hånet på de sociale medier af dem, der ikke vidste, hvem han var.Han var Ghassan Hussein. Han bar stadig rundt på sorgen over den lillebror, han mistede for tre år siden, og så var han Adam Alsubeihis bedste ven.»Jeg kan ikke forstå, at han er død. Det er ikke gået op for mig endnu,« siger han i den halvtomme vandpibecafé, hvor vi mødes fem dage efter drabet og nogle dage før begravelsen, mens Nørrebro trak vejret i den skrøbelige våbenhviles ustabile ro.Han viser mig deres sidste samtale på Messenger.De skriver, som var de brødre. Ved Ghassans profilnavn står der, at han sidst var aktiv for fem dage siden.»Her er jeg som 20-årig og lever videre. Det ville have været sjovt at blive gamle sammen, men det kommer jeg ikke til at opleve med ham. Vi var fredelige drenge. Vi spillede World of Warcraft, da vi var yngre, og kørte rundt på knallert og spiste is på Bryggen. Jeg kan slet ikke forstå, at folk skriver grimme ting om Ghassan på de sociale medier. De ved ikke, hvordan han var. Jeg ved, hvordan han var,« siger Adam Alsubeihi.Ghassan er stadig den første, han tænker på, når han keder sig eller vil tale om noget.Så kommer han i tanker om det og mister ham igen.»Jeg har det, som om han stadig er her.«.Opvækst i bandekrigMen Ghassan er væk. Han blev ramt af de kugler som en generation af børn, unge og forældre på Nørrebro er blevet tvunget til at frygte.De fleste i de sociale boligbyggerier med de enorme familier kender én, der har haft skyderierne for tæt på eller er flyttet bort i frygt.Adam blev selv rykket op med rode i tiårsalderen, da de første bandeopgør begyndte på Nørrebro i 2008. Han var tæt på, da der blev skudt mod netcafeen »Surf &amp; Play« i Rantzausgade, og hans mindre søskende var endnu tættere på, da der blev skudt ved Korsgadehallen.For tæt på. Så tæt, at hans mor, der er pæredansk og hans far, Khalid Alsubeihi, som har arbejdet med unge på Nørrebro i mange år, samlede hvad de havde og forlod Nørrebro og Blågård Skole til fordel for Søborg, så hurtigt som de overhovedet kunne. Ghassan Hussein ville også væk.»I den sidste tid snakkede Ghassan meget om, at han ville væk fra Mjølnerparken. Det var utrygt. Han holdt sig mest hjemme eller inde i gårdene,« siger Adam Alsubeihi.Men det er svært at komme væk, når man kommer fra det fattigste område i en af verdens dyreste storbyer. I stedet satte han sig ind i fætterens bil ud for legepladsen. Så kom de på knallerten.»Jeg tror ikke engang, de vidste, hvem de ramte. Måske ville de bare ramme en eller anden.Men bare fordi han er vokset op i Mjølnerparken med dem, der blev kriminelle, gør det ikke ham til en del af banden,« siger Adam Alsubeihi og spekulerer: »Jeg forstår ikke, hvordan et menneske kan få sig selv til at slå et andet menneske ihjel.Hvordan kan man køre af sted og vide, at man er på vej for at slå én ihjel. En ung mand er blevet revet fra sine venner og familie, fordi nogle idioter ikke kan finde ud af at opføre sig ordentligt, når de bliver frustrerede og ikke kan udtrykke deres vrede på anden måde. De fleste siger bagefter, at det ikke var meningen.Men så lad dog være med at handle i aggression.Man er jo ikke sig selv, når man er vred,« siger han.Drengene er vækSom så mange andre unge omkring Nørrebro har han mødt vredens konsekvens for tit. De kommunale skoler og institutioner i området vil ikke tale om, hvordan de kan se bandeopgøret og døden påvirke børnene. Men sociolog og forfatter Aydin Soei har beskæftiget sig med bandekriminaliteten på Nørrebro, siden han skrev en bog om det knivdrab på en italiensk turist, der i 2003 rystede landet i al sin meningsløshed.Siden er meningsløsheden blevet hverdag. Både for alle os, der vel højst forarges over idioter, der skyder på åben gade i København, når endnu et ungt menneske mister livet, men især for de unge på Nørrebro.»Vi har en generation af børn og unge, der er vokset op med at bandekonflikt og skyderi er nærværende. De regner det som en del af livet, at deres venner kan blive skudt. Selv helt små børn, der måske ikke selv har set drab og vold, kender ofte nogen, der har set noget. Børn sætter ikke spørgsmålstegn ved, hvad der er normalt, så vi har en generation, for hvem skyde våben er helt normalt i lokalområdet,« siger Aydin Soei.For nogle, for de få, betyder det, at gangsterlivet fremstår som den normale vej i livet.De har en grad af voldsparathed og forråelse uden sidestykke. Men Aydin Soei har ikke noget bud på, hvordan det sætter sig i sjælen på det flertal, der viger uden om den kriminelle løbebane. Lederen af Københavns bemandede legepladser, Lau Petersen, har talt med børnene, der kommer på legepladsen i Mjølnerparken.Han kan ikke mærke noget på dem.Og han er ikke sikker på, at det er helt godt.»Man kan være bekymret for, at det er blevet hverdag for dem,« siger han.Men han kan se en konkret forandring: Der kommer ikke længere drenge og unge mænd på legepladsen. Lau Petersen hører, at det samme gælder for sportsklubberne i Nørrebrohallen.Det er kun pigerne, der træner. I Mjølnerparken fortæller forældrene, at de holder deres drenge indendøre. I den lokale fodboldklub, Nørrebro United, mærker de også, at døden er blevet nærværende.»Der er forældre, der holder deres børn væk, og der er børn på vores hold, der helt konkret har mistet nogen, der stod dem nær. Vi har besluttet, at vi italesætter det inden træning, så de kan komme af med det, hvis de har noget, de vil af med,« siger Thomas Berg, der er Nørrebro Uniteds ildsjæl.Territorial likvideringIngen forstår, hvorfor det var Ghassan Hussein, der skulle dø. Men måske var hans brøde, at han voksede op det forkerte sted i en periode, hvor knive blev skiftet ud med pistoler, og drab blev normaliseret.»Det, man må forstå, er, at når det handler om rivaliserende bander, der betragter boligområder som deres territorium, så er det afgørende ikke, om du rammer et andet bandemedlem.Det afgørende er, at du rammer deres territorium. Derfor skyder de bare tilfældige.Det har Mjølnerparken i den grad betalt prisen for,« siger Aydin Soei.Han forsøgte engang selv at hjælpe en skole med en gruppe femteklasses drenge, der havde set en ung mand forbløde af sine skudsår i Mjølnerparken omtrent det samme sted, hvor andre små drenge så Ghassan Hussein forbløde i sidste uge.»Den utryghed, og dét, de var øjenvidner til, trak de direkte med over i klassen. De romantiserede banderne med en fortælling om, at banderne beskyttede dem. Jeg forsøgte at forklare, at det var banderne, der bragte dem i fare,« siger Aydin Soei.Selv for Adam Alsubeihi, der har en dansk mor og familie, som blev fjernet fra Nørrebro tidligt, som har studentereksamen og arbejde og er kæreste med Silke fra Jylland, er døden og det hårde liv i indvandrerghettoerne helt tæt på.Når man scroller ned over hans Facebookprofil, bliver den flere gange om året afbrudt af mindeerklæringer, avisartikler om voldsom død og billeder fra begravelser.Han har mistet flere i periferien af sin omgangskreds.Én blev skudt på Nørrebro for nogle år siden, én blev stukket ihjel foran Forum, én blev kørt ihjel på en stjålet knallert, som han efter sigende ikke selv havde stjålet.Det var Ghassans 16-årige lillebror Mahmoud.Adam prøvede at være der for ham dengang, og da Adam mistede sin anden bedste ven, Khalid, i en ulykke på motorvejen for et års tid siden, var Ghassan der for ham. Adam har stadig Khalids telefonnummer på sin mobil.Han kan ikke få sig selv til at slette det. Det er i hukommelsen side om side med de videoer, han har klippet sammen af sin og Ghassans tur til Aarhus for et par måneder siden.Gå aldrig vred ud ad en dørI går tog han så endelig afsked med sin ven på den muslimske gravplads i Brøndby. Han har stået der alt for mange gange før. Sidste gang - da Khalid blev begravet - så han ned i den tomme grav og tænkte, at vi tror, vi skal leve evig og altid, men at det hele kan forandre sig på et sekund.»Vi ved ikke, hvornår vi skal herfra. Vi kan blive kørt ned i morgen. Selv om vi er så forskellige og har forskellige holdninger, så ender vi alle samme sted, uanset om vi har millioner eller intet. Jeg skal ikke derned nu. Men hvorfor skulle mine venner? De har ikke oplevet det, de skulle. De har ikke fået børn eller set dem vokse op. Der var langt endnu. De nåede slet ikke at få noget ud af livet,« siger han og ser op, mens han nærmest for sig selv siger: »Jeg går aldrig ud ad en dør på en dårlig måde, men afslutter samtalerne ordentligt og er sød over for mine medmennesker. Man ved aldrig, om man kommer hjem igen,« siger han.rkar@berlingske.dk Jeg tror ikke engang, de vidste, hvem de ramte.Måske ville de bare ramme en eller anden.Adam Alsubeihi, bedste ven med den skuddræbte Ghassan Hussein Vi har en generation, for hvem skyde våben er helt normalt.Aydin Soei, sociolog.
En generation af børn og unge på Nørrebro er vokset op med døden som en reel risiko i det årti, hvor knivene blev udskiftet med pistoler og meningsløsheden blev normal. I sidste uge mistede Adam Alsubeihi sin bedste ven, der blev bandekrigens tredje dødsoffer.
Både blandt beboerne på Nørrebro i København og på allerhøjeste politiske niveau på rådhuset er der vrede efter endnu en skudepisode i bydelen, hvor to sagesløse ofre sent lørdag aften blev skudt ned af to personer, der kørte forbi på en knallert.Skudepisoden, hvor politiet og forbipasserende måtte yde akut førstehjælp til ofrene, relateres til den igangværende konflikt mellem bander på det ydre og indre Nørrebro, og er blot én af flere end 20 skudepisoder i hovedstaden på knap to måneder.Beboerne kræver, at politiet bliver meget mere synligt på gaderne. Samtidig kræver overborgmester Frank Jensen (S), at samtlige registrerede bandemedlemmer bliver tæt mandsopdækket.»Ja, jeg ser gerne, at politiet er massivt til stede på Nørrebro.Skyderierne skal bringes til ophør. Det kræver, at politiet sætter sig på alle bandemedlemmer, så de ikke kan bevæge sig rundt, uden at de har politiet i nakken,« mener Frank Jensen.Søndag var der fredeligt på Den Røde Plads på Nørrebro.Helt anderledes sammenlignet med den dramatiske situation lørdag, hvor skuddene ramte to mænd, en 23-årig og en 24-årig.Den 25-årige Kathrine Dahl lå i sin seng, da hun lørdag aften pludselig hørte bragene. En, to, tre, fire, måske fem brag. Var det porten? Et kanonslag? Da hun kiggede ud af vinduet for at tjekke efter, så hun de to gerningsmænd køre hurtigt derfra på knallerten, og det var da, at hun ringede 112, fortæller hun.»Det var ubehageligt,« siger hun og understreger, at hun selvfølgelig godt vidste, at der nogle gange blev skudt på Nørrebro, men: »Nu kom det pludselig et skridt tættere på.« Da hun lidt efter gik ned på Den Røde Plads, var der allerede dukket flere mænd op, som tilhørte bander. Dem måtte politiet genne væk, mens de forsøgte at hjælpe de to tilskadekomne.»Jeg har fuld tiltro til, at politiet gør alt, hvad de kan, og jeg ved også godt, at jeg bor i et udsat område lige nu.Men jeg synes ikke, at de er så meget til stede. De er måske blevet mere synlige i den seneste tid, men jeg synes ikke, at de er synlige nok,« siger Kathrine Dahl. Hun forklarer, at det ikke er et uvant for hende at se folk gå med kniv, våben eller sågar skudsikre veste.Behov for forebyggelseHendes ven den 27-årige Casper Jørgensen er ikke sikker på, at mere politi alene vil gøre en stor forskel. Han læser til pædagog og arbejder selv med mange af de unge, der kan blive involveret i bandegrupperingerne på Nørrebro. Han tror på, at man skal sætte forebyggende ind meget tidligt, hvis man vil gøre en reel forskel. Og det kommer til at tage flere år, inden den forskel bliver at se, vurderer han.Casper Jørgensen overværede selv et skyderi på Nørrebro, da der den 1. august blev skudt ind igennem ruden til en frisørsalon lige ved pladsen ud mod Nørrebrogade.Han fortæller, hvordan han så to hætteklædte fyre på en knallert. Den ene stod af og affyrede omkring seks skud mod glasfacaden på frisørsalonen, og stak straks efter i løb, mens den anden kørte derfra.Det har fået ham til at tænke anderledes, siger han. Han og hans venner er begyndt at tale om, hvor de kan være på hvilke tidspunkter - og sådan var det ikke før.»Det har helt sikkert indprentet sig i hovederne på os herude. Vi er mere urolige, og vi tænker da ekstra over dem, der kommer kørende på knallert. Men jeg prøver også bare at fortrænge det lidt, så jeg kan lægge mig herned med tømmermænd en søndag eftermiddag uden at bekymre mig om, at der kan rende en eller anden idiot rundt med en pistol i lommen,« siger han.På en bænk ud mod vejen sidder to 16-årige drenge, Muhammad Al Dahlak og Hisham El Moughni, og kigger over på skaterne.»Vi tænker ikke så meget over det. Vi er ikke nervøse for at gå rundt,« siger Muhammad Al Dahlak, mens hans ven, Hisham El Moughni, alligevel fortæller, at han dagen forinden tog fra pladsen med en forskrækkelse.Han havde set en sort-og hætteklædt mand på en knallert, og han havde set, at den mand havde et våben.Det havde fået folk til at råbe op om, at han ville skyde, men han var kørt derfra, inden noget var sket, fortæller Hisham el Moughni: »Min ven råbte bare "løb", og så begyndte vi at løbe væk.«.Beboere handler selvSøndag kl. 17 samledes en gruppe beboere organiseret under navnet "Vi tager gaden tilbage" på Den Røde Plads. Der blev uddelt blomster, drukket kaffe og spist småkager. Det gør gruppen hver gang på gerningsstedet, når der sker et skyderi eller et knivoverfald på Nørrebro, forklarer en af gruppens initiativtagere Terje Bech.Han har i to perioder siden 1979 boet på Nørrebro.»Vi prøver i bund og grund at hjælpe hinanden med at komme igennem de her ting.Det er en symbolhandling, der skal vise, at det ikke er banderne, der skal bestemme, hvordan vi bevæger os rundt,« siger Terje Bech." Vi tager gaden tilbage" har i alt siden begyndelsen i 2009 under den forrige bandekonflikt afholdt 46 aktioner af samme karakter. Terje Bech forklarer, at der langsomt sniger sig en frygt og usikkerhed ind i kvarteret.Han bor omkring 200 meter fra Den Røde Plads og efterlyser som overborgmesterren og andre beboere en mere massiv indsats fra politiets side.»Det vil kunne skabe en følelse af sikkerhed, at politiet kommer ud af bilerne og ud på gaderne. Jeg har i årevis ikke set en betjent komme gående på gaden. De kører rundt i gaderne, og når der bliver piftet, så ved alle, der har noget at skjule, at de er på vej,« siger Terje Bech.Han undrer sig over advarslen fra politiet om, at man skal være varsom, når man som ung mand bevæger sig ud på Nørrebro. En advarsel, som politiet gentog søndag på et pressemøde, hvor det fortalte om lørdag aftens skyderi.»Jeg synes, at det er helt absurd og en total falliterklæring.Vi har i det her samfund "aftalt" at det ligger hos politiet at sørge for, at befolkningen er i sikkerhed. Derfor er befolkningen heller ikke bevæbnet og skal patruljere.Men der er to ender af en kontrakt, og jeg synes ikke, at politiet opfylder deres,« siger Terje Bech.Også overborgmester Frank Jensen undrer sig.»Jeg ikke har et grundlag for at give en anden anbefaling til unge mænd i København.Men det er selvfølgelig en fuldstændig uacceptabel situation, at vores statslige politimyndighed må gå ud og give sådan et råd. Jeg håber selvfølgelig, at det råd, som politiet giver, ikke er noget, der skal vare uger, men dage,« siger han.Ros fra borgmesterenLørdagens skudepisode skete samme dag, som Københavns Politi fik varetægtsfængslet en af lederne af de rivaliserende bander, Shuaib Kahn fra Loyal To Familia, for at have truet en betjent. Det roser Frank Jensen.Ifølge ham viser det, at politiet gør en indsats. Samtidig roser han, at der på kort tid er vedtaget tre bandepakker, og at justitsminister Søren Pape Poulsen (K) f. eks.er i færd med at undersøge, om Loyal To Familia kan forbydes som organisation.Det lykkedes søndag ikke at få en kommentar fra hverken Københavns Politi eller justitsminister Søren Pape Poulsen (K).thomas.aagaard@jp.dk klaus.dohm@jp.dk Derfor er det selvfølgelig på den længere bane ikke en holdbar anbefaling, at man ikke skal kunne bevæge sig der, hvor man bor, uden at man kigger sig over skulderen eller at man overvejer, hvor man bevæger sig.Frank Jensen (S), overborgmester, København.
Nørrebro blev lørdag ramt af endnu et skyderi. I den hårdt ramte bydel sniger frygten sig langsomt ind, og der efterlyses mere synligt politi.
Justitsministerens millioner til mere overvågning, flere politifolk og skærpede straffe løser ikke problemerne med bander og skyderier i København.Sådan lyder vurderingen fra flere beboere i de københavnske bydele, der er hårdest ramt.En af dem er Anders Sørensen, spidskandidat for Kommunisterne i København.Han bor i det københavnske Nordvest-kvartér, hvor der har været flere skyderier.Der er blevet skudt med automatvåben foran den skole, to af hans børn går på, og politiet har ledt efter våben på skolens legeplads midt i skoletiden.- Der findes ingen snuptagsløsninger.Det kræver en bred vifte af initiativer, hvis vi skal dæmme op for bander og skyderier. Unge -både i og udenfor banderne -skal have et alternativ til kriminalitet.Det handler om at sikre uddannelse, praktikpladser og job til alle unge, siger Anders Sørensen til Arbejderen.Og så handler det om at tænke anderledes, når det gælder fritidstilbud til de unge.- De nuværende fritidstilbud er for firkantede, og så bliver gaderne alternativet.De unge skal inddrages meget mere. De skal have ansvar og mulighed for at skabe deres egne rammer.Vi skal opdrage de unge til at tage ansvar for fællesskabet, og det kræver, at de bliver mødt med tillid i stedet for mistillid og visitationer, uddyber Anders Sørensen.Han understreger, at det i Nordvest-kvarteret i København også i høj grad handler om at opprioritere indsatsen for at skabe trygge fælles byrum.- Det handler om at skabe liv og opholdssteder i gaderne. Eksempelvis sikre, at der er lys og bænke. I dag er der dårlig belysning og meget tæt bebygget i store dele af kvarteret. Det giver små, mørke gader, hvor der er plads til lyssky aktiviteter.Og så bør politiet opprioritere arbejdet med at finde frem til de økonomiske bagmænd, som helt sikkert ikke bor i ghettoområderne, siger Anders Sørensen.SKÆRPEDE STRAFFE VIRKER IKKEAdvokat Thorkild Høyer mæglede under rockerkrigen i 1994 til 1997. Han mener også, at justitsministerens bandepakke er utilstrækkelig: - Jeg savner forslag om at styrke indsatsen for at stoppe konflikterne. Hvad med inddragelse af lokalsamfundene, forældrene, familierne og trossamfundende? Det er en typisk Konservativ pakke med overdreven vægt på straf. De Konservative burde spørge sig selv, hvorfor skudepisoderne fortsætter trods tidligere skærpelser.Svaret er, at de ikke virker.Mandag aften mødte flere hundrede københavnere op på Nørrebro i København, hvor de tændte fakler for at vise, at gaderne tilhører beboerne - og ikke banderne.Ø KlAR MED BANDEPAKKE- Der er ved at gå selvsving i forslag, som justitsministerens bandepakke med øget straf og mere overvågning, der optrapper konflikten i stedet for at løse den. Derfor arbejder Enhedslisten på en bandepakke, som vi vil offentliggøre i næste uge, siger Ninna Hedeager Olsen til Arbejderen.Hun bor selv på Nørrebro og er spidskandidat for Enhedslisten ved kommunalvalget.Som Anders Sørensen peger hun på nødvendigheden af at skabe alternative fællesskaber for de unge.- Vi har faktisk en del initiativer allerede, som vi ved virker. Dem skal vi udbygge.De lokale klubber i de områder, hvor banderne er, gør et kæmpe forebyggende arbejde.Det skal vi have mere af.Flere klubber efterspørger mere personale. Så kan de holde længere åbent. Klubberne skal ikke kun have aftenåbent én dag om ugen.Det er jo om aftenen, de unge har brug for klubben, lyder det fra Ninna Hedeager Olsen.Det kræver en bred vifte af initiativer, hvis vi skal dæmme op for bander og skyderier.ANDERS SØRENSEN, KOMMUNISTERNE.
BANDEPAKKE Lokale beboere efter skyderier Der findes ingen snuptagsløsning på bandekonflikten. Det kræver et langt, sejt socialt og lokalt træk at dæmme op for skyderier og bander, mener aktive lokale.
De har begge sønner i teenagealderen - og de er bekymrede. Tænk hvis deres sønner bliver nogle af de drenge på Nørrebro, som den kriminelle bande LTF, forsøger at hverve? Ingen af drengene er endnu blevet opsøgt med det formål, men risikoen er ifølge mødrene, Anahita Malakians og Masti Jutka, overhængende i en bydel, hvor en af Danmarks hurtigst voksende bander forsøger at få et solidt fodfæste.Kvinderne fortæller, at LTF forsøger at fremstå som en sympatisk gruppering - nærmest som en forening. Blandt andet har banden arrangeret grillaftener, hvor der ifølge Berlingskes oplysninger har været børn med helt ned til niårsalderen.Der florerer også rygter om afpresning af helt unge drenge, der opkræves penge for at få lov til at opholde sig i særlige områder, og om en tilvænning til LTFs regler, hvor børn lærer at komme på talefod med grupperinger i de områder, hvor de færdes, for at være »fredet«. For nylig blev Anahita Malakians' søn advaret om, at der er risici forbundet med at opholde sig på Den Røde Plads, hvor han går til karate.Hun har samtidig hørt, at unge opsøges af bandemedlemmer og får at vide, at »enten er du med os, eller også er du imod os«, og at de skal hoste op med penge for ikke at få tæsk.»Da jeg fik den viden, tog jeg en snak med min søn. Jeg sagde til ham, at hvis nogen opsøger ham - selv hvis de gør det på en venlig og imødekommende måde - så skal han løbe.Det er min eneste løsning til ham. Han skal ikke gå, men løbe væk med det samme,« siger Anahita Malakians. Hun er mor til tre og har boet på Nørrebro i 16 år. Til daglig arbejder hun som forretningsdrivende og så stiller hun op til Borgerrepræsentationen for Venstre.Sammen med flere andre deltog hun for et par uger siden i et møde for en håndfuld foreninger og politikere i området, hvor bandeproblemet var på dagsordenen. Initiativtager til mødet var Masti Jutka, der ligeledes er mor og har boet på Nørrebro i 16 år. Hun er socialrådgiver og medlem af Nørrebro Lokaludvalg.»Jeg er ikke tryg overhovedet«»Alle kan se, at der er sket ændringer på Blågårds Plads. Problemet med LTF er blevet meget, meget større de seneste måneder. De udnytter, at mange 14-16-årige ikke fortæller alt til deres forældre og forsøger at rekruttere dem til banden,« siger Masti Jutka, der mener, det er nødvendigt, at forældre i området får skærpet sanserne omkring banderne, så de bedre kan spotte dem og undgå dem.Anahita Malakians er enig.»LTF bør være en større bekymring. Forældre er slet ikke klar over, hvad deres børn kan blive udsat for. De er ikke klar over, at bandemedlemmer og gangstere kan finde på at opsøge deres børn,« siger hun og fortsætter: »Jeg er ikke tryg overhovedet. Ikke for mine børn, for min familie og for min kæreste. De her mennesker er dybt kriminelle.« Masti Jutka opfordrer til, at beboerne på Nørrebro i højere grad inddrages via borgermøder med politi og kommune og til, at forældre via skolerne får mere oplysning og rådgivning om, hvordan man taler med sine børn om banderne.Hun oplever berøringsangst, fordi folk frygter en debat om diskrimination.»Men det er ikke kun indvandrere, der er i grupperne. Og det er ikke kun socialt udsatte, fattige og dem, der klarer sig dårligt i skolen men alle, de henvender sig til,« siger hun.Ifølge de to kvinder står det værst til på Den Røde Plads, Blågårds Plads, i Aldersrogade og i Lundtoftegade.matg@berlingske.dk annj@berlingske.dk 
Banden Loyal to Familia skaber utryghed blandt beboere på Nørrebro. To mødre har trodset frygten for repressalier og valgt at stå frem med, hvordan de oplever, at banden forsøger at hverve børn og unge i området.
Hvad er ugens vigtigste nyhed?»Skud inde på Nørrebro. Det er meget tæt på, hvor jeg bor - jeg bor på Amager. Jeg synes, det er uhyggeligt at høre om.Jeg ved godt, at de ikke skyder efter uskyldige, men det gør mig rimelig bange for at være der. Det er ikke så fedt, hvis man lige pludselig kigger rundt om et hjørne, og så bliver der skudt eller sådan noget«.Hvor hørte du om det?»Det var i fjernsynet på ' Ultranyt'.De interviewede nogle børn, der bor deromkring. De følte sig ikke særlig bange, fordi de godt ved, at der ikke bliver skudt efter dem, men de vidste også godt, at også uskyldige bliver ramt«.Hvad er det vigtigste, der er sket i dit eget liv?»Det er nok, at den serie, som jeg er med i, er kommet i fjernsynet. Den hedder ' Kolonien' på Ultra og handler om nogle børn, der skal på koloni, og så bliver de fanget på øen.Jeg havde haft et rigtig hårdt år i skolen sidste år. Det blev bedre, efter jeg havde været med i den serie og mødt nogle nye venner. Nu ved jeg også nogenlunde, hvad jeg vil med mit liv. Jeg vil gerne være skuespiller, for jeg synes, det var rigtig fedt«.cecilie.patscheider@pol.dk 

Fredag 25. august hævdede formanden for Nye Borgerlige, Pernille Vermund, i Berlingske det synspunkt, at Nørrebro er tabt som en del af det værdifællesskab, der er i Danmark.Det er et stærkt og hårdt optrukket synspunkt, men at der desværre er en væsentlig pointe i synspunktet, leverer Berlingske 7. september dokumentation for i en artikel over flere sider. Man kan have sin tvivl om, at det er journalistens og bladets hensigt med den storslåede brug af spalteplads, men det er stadigvæk dokumentation.Det er dokumentation for, at »Tankepolitiet« opererer årvågent og effektivt. I hvert fald i området omkring Den Sorte Plads. Her skal ikke tænkes vederstyggelige tanker, og de skal i hvert fald ikke udtrykkes eller manifesteres. Kontakt til de lokale skal ske under kontrollerede former.Anton er vagthavendeVagthavende i Tankepolitiet den eftermiddag var ifølge Berlingske den 27-årige Anton Rothstein-Christensen, der fra sin observationspost på en café i Heimdalsgade spottede holdet med de to indtrængende, kvindelige politikere. Som tilsyneladende politisk velorienteret genkendte han dem straks.»Hvad fanden laver de her« er ifølge Berlingske hans umiddelbare reaktion, der udtrykker hans bekymring for lokalsamfundets ve og vel, hvis det ikke beskyttes af årvågne vogtere.»Pak det sammen og skrid væk fra Nørrebro. Der er ikke plads til dig her,« er hans fyndige resolution til de indtrængende.I avisen udtrykker han sin dybe bekymring: »Pernille Vermund og Mette Thiesen kan sige, hvad de vil, men deres politiske dagsorden skader de her mennesker i sidste ende.« Det har Anton Rothstein-Christensen en klar opfattelse af, og så skal de naturligvis ud. Hvordan det foregik, beskriver Pernille Vermund i sit indlæg i Berlingske 25. august.»Både Mette og jeg blev af især unge danske venstreorienterede mænd overdænget med skældsord og udskammet for vore holdninger.«.Hvem er Anton?Mange års bredspektret avislæsning har indimellem efterladt mig med indtryk af lidt slap journalistik. Det er vel god journalistik at søge den energiske »tankepolitimand« Anton lidt nærmere identificeret og beskrevet.Hvad er hans tilhørsforhold, og hvad er han kendt for i kvarteret? Er det ham, pressefolk og andre interesserede skal søge godkendelse hos, inden de drager på opdagelse i området, særligt med noget så vederstyggeligt som en kritisk dagsorden? Jørn Bro er tidligere operationschef for PET og politimester.Det er dokumentation for, at »Tankepolitiet« opererer årvågent og effektivt. I hvert fald i området omkring Den Sorte Plads.
Kommentar.
Det er egentlig for koldt og blæsende, men jeg vil gerne høre min spilleliste færdig med det bedste Neil Diamond fra slutningen af 1960erne, og da jeg synes, det er uhøfligt at sidde inde på en café og have musik i ørerne, har jeg sat mig udenfor denne morgen. På den lille hjørnecafé, hvor jeg engang imellem drikker min kaffe, inden jeg går på arbejde.Når du læser disse linjer, er det hele overstået. Men bare rolig. Dette er ikke endnu et for eller imod den elektroniske musikfestival Distortion, som netop er blevet afviklet i København fra onsdag til lørdag. Blot en betragtning fra denne onsdag morgen, hvor slaget skal til at slås, og det allerede vrimler med aktører og indledende forberedelser.Det slår mig, at hele scenariet minder mig om en dyreudsendelse på BBC af den slags, der beskriver hyæners kollektive jagtmetoder, eller hvordan elefanter vandrer gennem tørkeramte områder, fordi de instinktivt ved, at de kommer til vand. Neil Diamond synger »Girl, You'll Be A Woman Soon« og »The Grass Won't Pay No Mind« i mine ører, alligevel kan jeg næsten høre David Attenboroughs ærkebritiske speak hen over det hele: »Nørrebro Deltaet. En fredelig plet på Københavner Sletten. Normalt ser man på denne tid af dagen blot en Nihola eller to med drægtige hunner og langskæggede hanner, der følger deres unger til reservater, hvor de bliver passet af andre voksne hanner og hunner. Et højt udviklet ritual, der gør det muligt for både hunnen og hannen at skaffe penge til føde.Men én gang om året, når klimaet skifter fra forår til sommer, indtræder et spektakulært fænomen ved Nørrebro Deltaet. Hvert år på samme tid slår den på én gang eftertragtede og forhadte Distortionflok sig ned og fouragerer fra eftermiddag til tidlig aften, hvorefter den letter og forsvinder igen. Denne ene dag ændrer alt sig. Den Pakistanske Kioskmand forer sin rede med øl, vin og vand allerede fra morgenstunden - karrosseriet på hans varevogn går faretruende langt ned over dækkene under vægten af de voldsomme mængder drikkevarer. Normalt ser man ikke meget til De Afrikanske Gadekokke, men denne dag kommer de frem og begynder at stille lokkemad frem.Den Danske Pølsemand jager alene. Han har parkeret sit hus midt på gaden og venter tålmodigt. Han ved, at Distortion-flokken har brug for saltholdig kost, når den har besøgt vandingshullerne, og han pakker roligt pølser ud og sørger for, at der er tanket op med ketchup, sennep og remoulade. De Flaskesamlende Romaer jager parvis og har store forventninger til dagens bytte. Deres teknik er perfektioneret gennem daglig træning året rundt.På gamle cykler har de bundet grønne mælkekasser fast til at transportere byttet hjem, mens bagagebæreren holder en stor stak sorte affaldssække. En god fangst kan betyde muligheden for et par dages hvil. Den Danske Pølsemand føler sig ikke truet af disse invasive arter - hverken De Afrikanske Gadekokke eller De Flaskesamlende Romaer. Der er nok til alle denne dag.«.
UDE.
På den ene side står Loyal to Familia (LTF) fra Blågårds Plads på Indre Nørrebro.Siden gruppens leder, Shuaib Khan, blev løsladt efter en længere voldsdom i marts, har banden ekspanderet kraftigt både på landsplan og lokalt i København, og det har skabt en ubalance i den københavnske underverden, hvor flere af byens andre bander nu føler sig truet på deres domæne.På den anden side står tre bander fra Ydre Nørrebro og Københavns nordvestkvarter, som nu har slået sig sammen mod LTF.En (unavngiven, red.) bande har base i Husum, en - der kalder sig Copenhagen Nordvest - i Københavns nordvestkvarter og en (også unavngiven, red.) i Mjølnerparken. Sidstnævnte tæller flere tidligere medlemmer af den kriminelle bande Brothas Souljaz eller bare Brothas, der hærgede i København for et par år siden.Og med samlingen af de tre grupper er der nu indikationer på, at Brothas genopstår i Danmark.»Vi ved ikke med sikkerhed, at de kalder sig Brothas, men det er der noget, der indikerer,« siger vicepolitiinspektør hos Københavns Politi Torben Svarrer.Hos gruppen selv er der endnu ikke konsensus om, hvad man kalder sig. Det hørte Berlingske fra flere personer med tilknytning til banden i Mjølnerparken under et besøg i området.Alligevel er flere personer med tilknytning til banden i Mjølnerparken begyndt at iføre sig kasketter med Brothas' logo, og det har længe været kendt, at en del kriminelle med relation til det tidligere Brothas holder til i det belastede boligområde.Grupperne fra Husum og Nordvest kender politiet mindre til.Flere velkendte ansigter»Nordvest-gruppen fik sit navn sidste efterår og består af flere personer, der gennem længere tid har været en del af bandemiljøet,« fortæller Torben Svarrer. Gruppen lagde da også ud med at erklære krig mod rockerklubben Mongols i de første måneder af sin eksistens.Siden har Copenhagen Nordvest også været i konflikt med en gruppe fra Husum - en kon-flikt, der udviklede sig så voldsomt i forsommeren, at Københavns Politi oprettede en visitationszone i nordvestkvarteret i juni. Om gruppen fra Husum er identisk med den, som Copenhagen Nordvest nu har allieret sig med, ved politiet ikke, men man ved, at der tidligere har været uvenskab mellem personer i de grupper, der nu har rottet sig sammen.Hvorfor de har set det som nødvendigt at slå sig sammen i fælles front mod LTF og dermed få bandekrigen til at eskalere, er der flere forklaringer på.Mens politiet tidligere har meldt ud, at det formentlig drejer sig om markedsandele på de kriminelle markeder eller territorier på Nørrebro og i Nordvest, er der i dag flere ting, der tyder på, at konflikten har udviklet sig til at omhandle noget langt mere banalt.»Det kan sagtens i tidernes morgen være begyndt som en kamp om markeder, men i øjeblikket ser det mest ud, som om de hævner for hævnens skyld f. eks. på grund af gammelt fjendskab. Der er opstået en eller anden kon-flikt, der har ført en lavine med sig, hvor man skal gå efter hinanden, og det er derfor, vi ser de her »byttere« hele tiden,« siger Torben Svarrer, der henviser til, at mange i banderne har kendt hinanden i en årrække fra byens kriminelle miljøer.Flere af medlemmerne fra banden i Mjølnerparken holder dog fast i, at konflikten bunder i en kamp om territorier, og med LTFs ekspansion de seneste måneder bl. a. til Krakas Plads og Sigynsgade på Ydre Nørrebro agerer grupperne nu få hundrede meter fra hinanden.Det kan aflæses i opgørelserne over banderelaterede skyderier, der siden 12. juni tæller 20 sager i hovedstadsområdet - med Ydre Nørrebro og Nordvest som ramme om flere tilfælde. Senest tirsdag og onsdag, hvor en familiebil og en sofa i en tilfældig lejlighed blev ramt.Da Berlingske besøger Mjølnerparken, lyder forklaringen fra medlemmerne af gruppen, at de vil sikre sig, at LTF ikke bevæger sig ind i deres boligområde. De vil ikke se yngre familiemedlemmer og naboer blive rekrutteret af banden. Noget, som LTF allerede har forsøgt, siger mændene.Mens LTF nægter at forholde sig til konflikten, erkender flere folk fra Mjølnerparken, at de ligger i åben krig og først indstiller skyderierne, »hvis LTF tager ind på Rådhuspladsen og brænder deres trøjer«. »Det her stopper ikke, før de stopper,« siger en mand til Berlingske.Selv om kravet om, at modparten skal brænde sit logo offentligt, kan lyde mere som en provokation end et egentligt udspil, er det faktisk set tidligere. Rockerklubben Bullshit valgte i slutningen af 80erne at opløse sig og brænde deres veste efter hårde kampe mod Hells Angels.Grunden til hadet og den voldsomme fremfærd i den verserende konflikt skal blandt andet findes i gruppernes forhistorie, der tæller flere konfrontationer.Det kom til udtryk i 2013, hvor 13 medlemmer af det daværende Brothas blev dømt i en sag om ulovlig besiddelse af våben. Retten i Glostrup fandt det bevist, at de havde nedgravet tre oversavede geværer og ammunition på Gladsaxe Kirkegård, og at våbnene skulle overdrages til banden Værebros Hårde Kerne, der på det tidspunkt var i krig mod LTF.Brothas har kort og voldelig fortidBanden Brothas har en relativ kort og særdeles voldsom forhistorie i Danmark.Politiet registrerede første gang banden med base i Mjølnerparken i 2009, og siden er Brothas, der primært er en indvandrerbande, blevet kendt for alt fra drab og drabsforsøg til afpresning og chikane.Gruppen, der dengang etablerede flere afdelinger omkring København, formåede i sin korte levetid at lægge sig ud med flere etablerede bander og rockerklubber blandt andet Hells Angels og den daværende Blågårds Pladsbande, hvis territorium siden er blevet overtaget af LTF.Også ved terrorangrebet i København i 2015, hvor Omar El-Hussein dræbte to personer, blev banden nævnt. En talsmand for gruppen tog dog hurtigt afstand fra El-Hussein.I slutningen af februar 2016 blev Brothas pludseligt opløst, og medlemmerne blev i stedet en del af den - i dansk sammenhæng - nye gruppering Black Jackets. Den nye gruppe gik ifølge Rigspolitiets årlige banderapport i opløsning ved årsskiftet.LTF vokser eksplosivtLigesom Brothas har LTFs medlemmer en lang liste af lovovertrædelser bag sig, der tæller alt fra grov vold til drabsforsøg og narkohandel.Banden er vokset betydeligt i størrelse, efter at LTF-leder Shuaib Khan kom ud af fængslet i marts efter afsoning af en lang straf. En straf, der undervejs blev forlænget, da Shuaib Khan blev dømt for på Politigården i København at overfalde den tidligere leder af Blågårds Plads-banden, Abderozzak Benarabe, også kendt som »Store A«. »Store A« blev tidligere betragtet som lederen af det kriminelle miljø ved Blågårds Plads, og overfaldet blev derfor set som en klar manifestation af, at LTF nu havde overtaget den position.Netop på grund af LTFs dominans på Blågårds Plads blev pladsen det sted, hvor Københavns Politi torsdag åbnede Nørrebros nye mobile politistation. I første omgang et ganske almindeligt »salatfad«, som senere udskiftes med en camper, hvorfra seks betjente skal sikre ro i området.Samme dag sendte justitsminister Søren Pape Poulsen (K) et lovforslag om opholdsforbud i høring. Med forslaget vil domstole kunne forbyde personer dømt for rocker-og banderelateret kriminalitet ophold i en kommune i op til ti år.Det er et vigtigt værktøj fremover, mener justitsministeren, der trods de seneste dages skyderier vurderer, at den verserende bandekrig nu »har toppet«. »Man kan se, at de er mere nervøse. De er lidt bange for at gå bestemte steder, for politiet er over dem hele tiden. Der har været nogle meldinger om skud - noget har været fyrværkeri, noget har været noget andet. Noget har måske været nogen, der har skudt op i luften for at vise, at de godt tør,« siger ministeren, der mener, »vi havde set endnu flere attentat-og skudforsøg«, hvis konflikten ikke allerede var kulmineret.Fredag vil justitsministeren fremlægge nye initiativer i kampen mod banderne.annj@berlingske.dk hhol@berlingske.dk Man kan se, at de er mere nervøse.Søren Pape Poulsen, justitsminister, om de københavnske bander.
Politiet har indikationer på, at tre bander fra Ydre Nørrebro og Nordvest i København har slået sig sammen og genoprettet banden »Brothas« i fælles front mod LTF. Trods to skyderier de seneste dage ser justitsminister Søren Pape Poulsen (K) tegn på, at bandekrigen er aftagende.
I begyndelsen af november lød det fra kilder på Nørrebro, at der var indgået en månedlang såkaldt "våbenhvile" mellem banderne Loyal To Familia og Brothas. Den måned er gået, og en aftale om forlængelse af "våbenhvilen" på ubestemt tid er trådt i kraft. Det bekræfter kilder, som har været med i og tæt på forhandlingerne mellem de to bander over for Jyllands-Posten. Der er ikke tale om en egentlig fredsaftale.En sådan skal indgås senere, lyder det.Tirsdag skrev DR, at banderne mandag aften havde indgået aftalen, men at ledende medlemmer af banderne på det tidspunkt var i udlandet, mens andre i øjeblikket er fængslet.Det er en gruppe af Nørrebro-borgere, heriblandt forældre til unge i bydelen, som har stået for mæglingen mellem de to bander. En af mæglerne er Khalid Alshubeihi, som også tidligere har mæglet i andre konflikter i bydelen.Han siger til den lokale radiostation Radio Waih, at der er tale om en forlængelse af "våbenhvilen" på ubestemt tid, og at »det på længere sigt skal blive til en varig fredsaftale«. Det var Khalid Alshubeihi, som ved et borgermøde på Blågårds Plads for lidt over en måned siden annoncerede, at der var indgået en aftale om "våbenhvile". Han forklarer til Radio Waih om forlængelsen: »Det betyder, at man ikke ligger i baghold på hinanden, ikke generer hinanden og ikke søger konfrontation med hinanden.«.Politiet: Intet nytKøbenhavns Politi har, ligesom for en måned siden, noteret sig nyheden om en forlænget "våbenhvile".Men hverken den første eller den forlængede version af "våbenhvilen" har fået politiet til at ændre på indsatsen i forhold til bandekonflikten.»Vi fortsætter vores tilstedeværelse på Nørrebro, som om ingenting var sket, og som vi har gjort hele tiden.Det gør vi for at skabe tryghed for beboerne. Vi har også selv et efterretningsbillede, og det er det, vi dimensionerer vores indsats ud fra,« siger vicepolitiinspektør ved Københavns Politi Jesper Bangsgaard.Han vil ikke oplyse nærmere, hvad politiets eget efterretningsbillede fortæller om det nuværende klima i bandekonflikten.Mens der ingen skyderier har været på Nørrebro siden den 9. november, har politiet både anholdt og sigtet talrige personer fra bandemiljøet i København, Nordsjælland og omkring Aarhus. Flere end 60 personer er sigtet for bl. a. våbenbesiddelse, vold og medvirken til drab. Politiet har desuden foretaget flere ransagninger og har blandt andet fundet eksplosivstoffer, som man forbinder med bandekonflikten.Brev til beboereBorgere på Nørrebro har den seneste måned kunnet »sænke skuldrene«, siger talsmand for initiativet "Vi tager gaderne tilbage" Terje Bech.Men han nærer stadig en vis skepsis over for den slags aftaler mellem kriminelle grupperinger.»Det er jo ikke små hyggelige foreninger, der er holdt op med at være uvenner. Det er kriminelle, som formentlig stadig har nogle regnskaber, som skal gøres op. Vi håber alle sammen, at aftalen holder, men vi kan reelt ikke vide det,« siger han.Boligselskabet Lejerbo sendte ifølge Berlingske onsdag et brev til beboerne, hvor forlængelsen af "våbenhvilen" adresseres. Jyllands-Posten har flere gange forsøgt at komme i kontakt med Lejerbo. Det er ikke lykkedes.michael.thykier@jp.dk Fakta: BANDEKONFLIKT Kort fortaltSiden den 12. juni har der været flere end 40 skudepisoder, der relaterer sig til kon flikten mellem Loyal To Familia og Brothas.25 personer er blevet ramt af skud. Flere af skudofrene har ingen relation til bandemiljøet. 3 personer er blevet dræbt af skud. Det seneste drab var den 9. november.Politiet har sigtet flere end 60 personer med relation til konflikten.
Der er indgået aftale om forlængelse af den "våbenhvile", som parter i Nørrebros bandekon-flikt indgik i november, siger kilder i miljøet.
Året i billeder fra Danmark byder på store og dramatiske sager.Årets store krimisag handler om Raket-og ubådsbyggeren Peter Madsen, der er sigtet for drabet på journalisten Kim Wall. Siden august har vi set den uhyggelige sag blive udfoldet brik for brik, mens politiet har efterforsket ' ubådssagen'.Raket-Madsen er udover drab også sigtet for at have parteret liget af Kim Wall, og først i november var alle dele af hendes lig fundet.Til marts begynder retssagen mod den 46-årige opfinder Peter Madsen.Skyderier blev for en stund hverdag i bydelene Nørrebro og Nordvest i København, da bandekrigen rasede hen over sommeren.I november indgik Nørrebro-banderne Loyal to Familia og Brothas en aftale om ikke at bekrige hinanden mere. Bandekon-flikten har ført til 38 skudepisoder i Københavns gader. Tre er blevet dræbt i konflikten, og 25 personer er blevet ramt.2017 markerede også tiåret for rydningen af Ungdomshuset på Jagtvej i København. På dagen brød nye demonstrationer ud, som blev opløst efter stenkast mod banker og politiet.Og så var vi ikke mindst vidner til en ny forlovelse i dansk politik, da Socialdemokratiet og Dansk Folkeparti rykkede tættere på hinanden med Mette Frederiksen og Kristian Thulesen Dahl, der erklærede, at de står side ved side i en lang række aktuelle, politiske emner.Det danske kommentatorkorps var enige om, at det varslede en svær tid for den blå regering. Alligevel var det Anders Samuelsen fra Liberal Alliance, der i december var tæt på at vælte hele læsset, da han igen kravlede op i træet og krævede skattelettelser for at stemme for fi-nansloven. Han måtte dog kravle ned igen, og statsminister Lars Løkke Rasmussen reddede sin regering.hanm@bt.dk 

Weekenden er slut. Der hersker almindelig mandag morgen-travlhed hos ægteparret Henrik Christensen og Connie Skjold, som forbereder sig på en ny uge fyldt med hektiske hverdage.Det omfatter også, at de skal gøre parrets fireårige søn Alexander klar til dagens udfordringer.Rutinerne bliver overstået, og ved 8.30-tiden tager den 29-årige far afsked med sin søn og sin kone, der med kurs mod børnehaven forlader lejligheden i Tingbjergbydelen i Brønshøj.I dag er det 25 år siden, at de tog afsked med hinanden - og det blev sidste gang, de så Henrik Christensen.Alene i lejligheden gør Henrik Christensen sig klar til at tage på arbejde. Han har denne mandag kontortjansen på Internationale Socialisters kontor på Nørrebro i København, og han beslutter i det kølige, men dog forårsagtige vejr at tilbagelægge strækningen fra Tingbjerg til Nørrebro på sin cykel. Han nærmer sig adressen omkring kl. 11.15 og møder på hjørnet af Holtegade og Søllerødgade sin partifælle Jørgen Lund, der er på vej til sit frivillige arbejde på Tidsskriftscentret i Solidaritetshuset i Griffenfeldtsgade.På størrelse med en telefonbogInde på kontoret, der ligger i stueetagen i Søllerødgade 33, sætter Henrik Christensen kaffe over, inden han tømmer postkassen for dagens post. Stakken placerer han på skrivebordet ved vinduet og går i gang med at åbne posten, der består af en større stak breve. I posten er der også en tung pakke på størrelse med en telefonbog, og den er - fortæller postbuddet senere - pakket ind i brunt papir, lukket med metalclips, og adressen er håndskrevet.Kl. 11.30 rystes bygningen af en voldsom eksplosion. Så voldsom, at det store vindue mod gaden blæses ud, og efterfølgende berettede kvinden, der boede i lejligheden over kontoret, at hendes gulv løftede sig 15 cm, og at alt hendes porcelæn og andre ejendele væltede ud af skabe og ned fra hylder. Kort tid efter ankom brandvæsen, ambulancer og politi talstærkt til stedet.Der er ingen tvivl om, at Henrik Christensen blev dræbt af en bombe, men det store uafklarede spørgsmål er stadig, her 25 år efter forbrydelsen, hvem der fremstillede bomben.Der blev hurtigt kastet mistanke på politiske modstandere på den yderste højrefløj, men politiet og Politiets Efterretningstjeneste (PET) undersøgte også teorier om, at der var tale om et internt opgør på den politiske venstrefløj, og man undersøgte desuden en teori om, at Henrik Christensen selv havde været i gang med at fremstille en bombe, der gik af ved et uheld.Jørgen Lund, der var den sidste person, der så sin partifælle Henrik Christensen i live, siger i dag til Jyllands-Posten: »Det er en dag, som jeg aldrig vil glemme.Det var chokerende, at det overhovedet kunne ske, og naturligvis dybt tragisk, at bomben kostede Henrik livet. Jeg husker, at min første tanke, da jeg på cykel var ankommet til Søllerødgade kort tid efter attentatet, var: "De svin".« Allerede i maj 1992 konstaterede den daværende kriminalinspektør Bent Hansen, at håbet om en hurtig opklaring af sagen svandt ind. Trods en dusør på 92.500 kr.modtog politiet kun meget få henvendelser fra offentligheden. Da den nedsatte PETkommission i 2009 afsluttede 10 års kulegravning af PET's overvågning af højreekstremisme i Danmark, sammenfattede kriminalinspektør Bent Hansen situationen omkring Søllerødgade således: »Lige siden bombedrabet har den mest nærliggende teori været, at (den bombedræbte) er blevet offer for et politisk attentat, der er udløst af hans arbejde på venstrefløjen mod racisme. Vi behandler sagen på samme måde, som hvis der var tale om et politisk attentat.« Han tilføjede: »Men som sagen står nu, har vi intet belæg for at sige, at (den bombedræbte) har været udsat for et politisk attentat. Der er intet, der peger på den ekstreme højrefløj, og der er intet, der peger på andre grupper på venstrefløjen, og der er intet, der peger på, at (den bombedræbte) er blevet offer for en selvkonstrueret bombe.« Jørgen Lund var allerede i marts 1992 overbevist om, at den eller de skyldige skulle findes i højreekstremistiske/ nynazistiske kredse, og den holdning har han stadig.»Derfor er det yderst frustrerende, at politiet og PET ikke fokuserede mere på den mulighed, end tilfældet var. At man overhovedet overvejede, at der var tale om et internt opgør på venstrefløjen, eller at Henrik blev dræbt af en bombe, som han selv var i gang med at lave, er horribelt,« siger Jørgen Lund.Synspunktet deles af den dræbtes hustru, Connie Skjold.På spørgsmålet om, hvad Søllerødgadebomben kom til at betyde for Internationale Socialister, svarer Jørgen Lund: »De fleste blev berørt af Henriks død og måden, det skete på. Det betød, at vores organisation og vores antiracistiske arbejde blev mere kendt. Da der en uges tid efter bomben blev gennemført en antiracistisk mindedemonstration på Nørrebro, deltog 15.000 mennesker, men efter nogle år var der ikke mange, der talte om Søllerødgade.« Teorien om, at nynazistiske kræfter stod bag attentatet, fik næring af det såkaldte Frit Danmark-brev, som Københavns Politi modtog allerede dagen efter attentatet. Brevet blev omtalt i medierne, men brevets fulde ordlyd blev først offentliggjort i dagbladet Politiken i marts 1995.»Venstresnoede landsforrædere«I brevet stod der: »Vi kan meddele, at det var os, der anbragte bomben i Søllerødgade. Vi anser disse venstresnoede elementer for landsforrædere over for det danske folk. Derfor denne aktion, flere vil følge.Hilsen Frit Danmark K12.« Politiet og PET tillagde ikke brevet den store betydning, og en efterforskning af de højreekstremistiske/ nynazistiske kredse i Danmark og Sverige førte ikke til et afgørende gennembrud i sagen.Om brevet udtalte drabschef ved Københavns Politi Bent Hansen den 17. marts 1992 til Jyllands-Posten: »Jeg har svært ved at lægge vægt på noget, der er så forkvaklet og usagligt som det, der kommer til udtryk fra dem, der kalder sig Frit Danmark. Vi kender organisationen og interesserer os for den og for mange andre i forbindelse med efterforskningen.« Til Politiken udtalte Bent Hansen i marts 1995 om undersøgelsen af de højreekstremistiske kredse bl. a.: »Vi har efterforsket i den udstrækning, det er forsvarligt og rimeligt. Også kolleger i bl. a. Sverige og Tyskland har været involveret.« Teorien om, at det vitterligt var nynazistiske kredse, der stod bag bomben, der kostede Henrik Christensen livet, fik ny næring i 2013, da en tidligere nynazist i Ekstra Bladet stod frem og navngav en dansk-tysk højreekstremist som gerningsmanden.Den udpegede gerningsmand døde allerede i 2001 af cystisk fibrose, men han var en aktiv, central figur i det nazistiske miljø i Norden og var meget aktiv i den skandinaviske afdeling af den nynazistiske organisation Blood &amp; Honour.Allerede dagen efter bombeeksplosionen var han i politiets søgelys og blev angiveligt afhørt i forbindelse med sprængstof fundet i hans hjem i Hillerød. I forbindelse med efterforskningen af bombedrabet fandt politiet ingen forbindelse mellem den unge nazist og bomben i Søllerødgade, men han blev i 1994 i en anden sag idømt en betinget dom på 20 dage for fremstilling af sprængstof.Søllerødgade-sagen forældes aldrigEfter artiklen i Ekstra Bladet undersøgte Københavns Politi påstandene, men efterforskningen bragte intet nyt for dagen.Drabschef hos Københavns Politi Jens Møller siger til Jyllands-Posten: »Vi satte i 2013 tre efterforskere på sagen, og der blev gennemført fire-fem afhøringer i Sverige, men det ændrede ikke noget som helst og bragte ikke sagen nærmere en opklaring. En drabssag forældes aldrig, men med Søllerødgade-sagen, som med andre lignende sager, efterforskes den ikke fortløbende.Men kommer der nye oplysninger eller spor, er det klart, at vi genoptager den, som vi gjorde det i 2013.« I marts 1992 havde Connie Skjold orlov fra sine studier, lavede dukketeater og tjente lidt penge ved diverse småjob i børneinstitutioner.Efter at hun og sønnen Alexander havde sagt farvel til Henrik Christensen om morgenen, forsøgte hun i løbet af formiddagen at ringe til ham, men telefonen var konstant optaget, og det småirriterede hende.Hun blev først orienteret om tragedien, da hun åbnede for Radioavisen klokken 15.»Her hørte jeg, at "der var sket et bombeattentat i Søllerødgade, og en mand var omkommet". Jeg vidste straks, at intet ville blive som før, og var helt sikker på, at det var Henrik, der var omkommet, da han jo ikke havde ringet til mig,« siger hun til Jyllands-Posten.»Rent følelsesmæssigt blev mit liv smadret, og det handlede om at overleve. Otte måneder efter Henriks død flyttede jeg sammen med min svoger og min nu afdøde søster Anette. Det var en gave for både Alexander og mig, at vi igen var omgivet af voksne.Jeg befandt mig længe i en choktilstand og havde meget svært ved at forstå, at Henrik ikke bare kom tilbage,« fortæller hun og tilføjer, at også sønnen Alexander havde meget svært ved at forstå, hvad der var sket med hans far.»I begyndelsen fortalte jeg ham meget korte historier, men langsomt fik han hele historien.« Henrik Christensens jordiske rester hviler i askefællesgraven på Bispebjerg Kirkegård i København.uffe.christensen@jp.dk Der er intet, der peger på den ekstreme højrefløj, og der er intet, der peger på andre grupper på venstre-fløjen, og der er intet, der peger på, at (den bombedræbte) er blevet offer for en selvkonstrueret bombe.Bent Hansen, kriminalinspektør.Fakta: FAKTAPET-kommisionenI 1999 nedsatte Folketinget en særlig og uvildig kommission, hvis opgave det var at undersøge PET's overvågning af den yderste højre øj i årene fra 1945 til 1989.Kommissionen blev nedsat i kølvandet på en stærkt kritisk dokumentarfilmserie om PET's virke, "Den Hemmelige Tjeneste", der i 1998 blev sendt på TV 2.PET-kommisionen afsluttede arbejdet i 2009 med udgivelsen af en rapport i 16 bind.I et af disse - bind 11 - går man tidsmæssigt lidt længere end 1989 og beskæftiger sig også med efterforskningen af bomben i Søllerødgade i 1992.KilderUd over de direkte citerede kilder bygger artiklen også på oplysninger fra en række avisartikler, PET's redegørelse til Folketinget i 1998, PETkommissionens rapport (2009), Internationale Socialister, Demos og andre.
Søllerødgade-sagen: I dag er det 25 år siden, at en 29-årig venstrefløjsaktivist blev dræbt af en bombe på Nørrebro. Dengang som nu blev politiet kritiseret for sit opklaringsarbejde.
I midten af Jaggers nye fastfoodrestaurant på Nørrebro hænger en håndvask med plads til tre. Det er ikke bare hygiejne-nudging, det er også en nødvendighed, når du sidder med kødsaft løbende ned ad fingrene.For på Jagger spiser man ikke burgere.Man ondulerer dem.Der er efter sigende blevet langet mere end 100.000 burgere over disken, siden bistromanden Rasmus Oubæk med michelinstjerner i bagagen åbnede den første Jagger på Vesterbro sidste år.Inspirationen er McDonaldsk: tjept, enkelt og i en konsistent (men væsentligt opgraderet) kvalitet.Jeg tog en cheeseburgermenu med burger, pommes frites og valgfri drikkevare, og sådan en sag står i 95 kr.Cheeseburgeren, en one stack-udgave, der kan holdes i en enkelt hånd, er enkelt komponeret. Gylden briochebolle, luftig og sprødstegt på indersiden, med sennep, ketchup, cheddar, tre grovgode pickles og en bøf, der spillede den mest juicy førsteviolin, jeg længe har hørt.Friskhakket kød fuldt af smag og åh så smukt stegt. Bearnaisen har Oubæk taget med, og på Jagger serveres den kold og i bæger (10 kr.). En drømmedip med stamina, og derfor er det også kløgtigt udtænkt, at fritterne - velsaltede og tyndtskårne - bare er fritter.Jaggers burgerset er uartigt godt skruet sammen, og det gav mening, at alle andre gæster ved bordene omkring os havde valgt samme menu som mig.Lige på nær min medspiser. Med flakkende øjne mindede han mest af alt sanktbernhardshunden Nana fra Peter Pan-scenen, hvor alle flyver mod Ønskeøen.Undtagen Nana. For fornyelsens skyld - han havde i forvejen to burgeraftaler på Jagger denne uge - sprang han burgeren over og prøvede i stedet Jaggers hotdog (30 kr.). Den er bestemt ikke ueffen, den er bare... ikke Jaggers burger.Hotdoggen bestod af en god hjemmelavet oksepølse og relish i et smørstegt brød med knasende, pandestegte løg på toppen. Vi kunne måske godt have brugt lidt mere smæk på smagen, når nu kortet lover en spicy hotdog, men vi var selv delvist ude om det. Til hotdoggen bestilte vi nemlig en Salty Caramel Milkshake, og den var ved gud salty, så salt og dejligt tungelammende, at den nok bedre egner sig som en dessert eller en læskende opkvikker uden højsaltet mad ved sin side.For lækker var den isoleret set, selv om jeg nu foretrak jordbærmilkshaken, som jeg faktisk aldrig tror, jeg har fået bedre. Og jeg har drukket en del.Vi endte i de højere luftlag, da vi skålede i Jaggersdejligt romtunge daiquiri (45 kr.) med ingefær og kamille og bed i to veloplagte, kødfulde nuggets (35 kr.).Jagger er, hands down, den burgerbar, man drømmer om.morten.hjortshoj@pol.dk Fakta: Kort fortalt om JaggerHipnessfaktorDer må være en lysstofrørssælger i københavnsområdet, der har kronede dage for tiden, for de er overalt. Også på Jagger. De højloftede lokaler med neonskilt på væggene, hiphop på anlægget og gråhvid farveskala tiltrækker både studerende, børnefamilier og madører fra udlandet, der har læst om Jaggers burgerevner. Sammenlignet med andre burgersteder i samme pris-og kvalitetsklasse er komforten i top, men her er mere slagtehussmart end hyggeligt.Dyr vs. billigMenuerne starter ved 90 kr., men du kan få en hamburger for en 50' er. Nogle vil finde burgerne små, men så kan du bestille en med en større bøf. Vil du pimpe din burger, kan du tilkøbe bacon eller salat og tomat, eller give den et skud af de saucer og dressinger, der står på bordene. Jeg har før ventet 20 minutter på en burger hos Jagger på Istedgade, og så er det ikke længere fastfood.Men i den nye Nørrebro-afdeling virker de til at have tjek på logistikken.DommenEn burgerbar i topform! Det giver mening, når Jagger sammen med Gasoline Grill nævnes som byens absolut bedste.På halvandet år har Jagger etableret sig på Vesterbro, Frederiksberg, Amager og nu Nørrebro, hvor kæden tager effektivitet og lange åbningstider fra McDonalds, men skruer op for kvalitet og pris.Deres burgersæt er hamrende godt skruet sammen, ligesom Jaggers milkshake, drinks, nuggets og fried chicken får dig til at vende tilbage igen og igen.
På halvandet år har burgerbaren Jagger spredt sig over det meste af København. Den nye Nørrebro-afdeling er i absolut topform.
BYRUM Den Røde Plads og Superkilen på Nørrebro i København er et aktivt og levende byrum, som senest sidste år blev belønnet med den prestigefyldte internationale arkitekturpris Aga Khan Award.Der har dog været problemer med belægningen på pladsen, som kan være glat i vådt føre, og hvor farven hurtigt er falmet. Det bliver løst nu.Sidste sommer besluttede Borgerrepræsentationen, at Den Røde Plads skal have udskiftet belægningen.Nu er der i samarbejde med Realdania og efter grundige undersøgelser fundet en god og fremtidssikret løsning. Pladsen skal belægges med røde teglklinker i fire farvenuancer, som afspejler det eksisterende mønster på pladsen.- Superkilen har betydet et kæmpe løft for Nørrebro.Samtidig har parken fået hele verden til at spærre øjnene op og rette blikket mod bydelen, siger Købenavns teknik-og miljøborgmester Morten Kabell (EL) i en pressemeddelelse.- Jeg er rigtig glad for, at vi nu med støtte fra Realdania endelig kan få løst udfordringen med den glatte og falmede belægning på Den Røde Plads, tilføjer han.Realdania har medfinansieret Superkilen helt fra start og bidrager til den nye belægning med 6,8 mio.kroner.Alsidigt byrum- Superkilen og Den Røde Plads er et fantastisk eksempel på, hvad et byrum, der er alsidigt og inviterer til fællesskab og mange typer af aktiviteter, kan betyde for et helt område. Med den nye belægning sikrer vi, at pladsen vil bevare det pulserende byliv, stå smukt i mange år frem og samtidig bliver sikker at færdes på i al slags vejr, udtaler filantropidirektør i Realdania Anne Skovbro.Udover Realdanias støtte har projektet fået tilført flere midler i forbindelse med, at Superkilen i efteråret 2016 modtog den internationale arkitekturpris Aga Khan Award.Prisen bestod af en pengepræmie, som skulle fordeles mellem projektets parter.Parterne Realdania, Bjarke Ingells Group og Topotek 1 har valgt at donere deres del af præmien til de nye belægninger på Den Røde Plads, som samlet set udgør 0,56 mio. kroner. Det forventes, at arbejdet på Den Røde Plads udføres i sommerhalvåret 2018. brahe.OmrådetSuperkilen er det område, der løber som en kile på tværs gennem Mimersgadekvarteret fra Nørrebroparken til Tagensvej i København.Området er omdannet til et bredt favnende og fantasifuldt byrum, der binder kvartererne på begge sider af Superkilen sammen.Superkilen er indrettet med byinventar fra omkring 60 forskellige lande. Der er blandt andet en japansk legeblæksprutte, bænke fra Brasilien, cykelstativer fra Finland og meget mere.Siden starten af august 2011 har Den Røde Plads ved Nørrebrohallen lyst op i landskabet. For den er i bogstaveligste forstand RØD - I alle de nuancer man kan forestille sig. Den Røde Plads er en del af Mimersgadekvarteret og Superkilen Projektet dækker også et af DSB's arealer placeret vest for Mjølnerparken .RenoveringenDet samlede budget for renovering af belægningen på Den Røde Plads er 13,5 mio. kroner.Belægningen med de røde teglklinker imødekommer den oprindelige designmæssige idé med flerfarvet belægning af pladsen og overholder samtidig de tekniske krav til blandt andet tilstrækkelig friktion, farveægthed og arbejdsmiljø.De røde teglklinker er en velafprøvet løsning, som allerede bruges som belægning på pladser og fortove i Odense Kommune, der har gode erfaringer med denne type materialer.Det nye forslag er blevet til i samarbejde mellem Københavns Kommune, den tidligere Kilebestyrelse, Nørrebro Lokaludvalg og den tidligere designansvarlige rådgiver BIG. Det har været et stort ønske hos alle parter at fastholde en rød belægning, som efterhånden er blevet en stor del af pladsens identitet.Den nuværende belægning er en PU-belægning, der indeholder isocyanater. Isocyanater er et stof, der optræder på Miljøstyrelsens liste over uønskede stoffer. Københavns Kommune bruger derfor ikke længere materialer med isocyanater. Stoffet er kræftfremkaldende, hvis belægningen opvarmes til 150 grader for eksempel ved skæring eller fræsning i belægningen.Når belægningen er udlagt, udgør det ingen sundhedsmæssig risiko.Kilde: Realdania.
Området på Nørrebro i København skal belægges med røde teglklinker i fire farvenuancer.
Nikolaj Cederholms sceneversion af Charlie Chaplins ikoniske mellemkrigsklassiker " Diktatoren" er en gakket omgang morskabsteater, der spiller på hele paletten af slapstick, falde-på-halen-komik og folk med fjollet tøj.Det er velspillet, letbenet varieté med et lige så letkøbt budskab bag.Da " Diktatoren" havde filmpremiere i 1940, var den en slet skjult satirisk kommentar til samtidens alarmerende politiske strømninger.Stumfilmens kæmpestjerne Charlie Chaplin gav den som tyrannisk diktator i en syleskarp spidning af Hitler som megaloman demagog med sin mesterlige sans for den fysiske farce. Det var Chaplins første talefilm og dét i sig selv en sensation.Det er altså de helt store sko, skuespiller Olaf Johannessen skal fylde ud i Cederholms opsætning på Nørrebro-scenen - og dertil noget af en skuespilmæssig metakarrusel, han er kastet ud i.Johannessen spiller nemlig Charlie Chaplin, der spiller jødisk barber og Hitler-parodien Hynkel. En parodi på en parodi. En konstellation, der umiddelbart kunne give anledning til bekymring, men Johannessen udfylder faktisk skoene flot.Vi befinder os i den fiktive pendant til senefterkrigstidens Tyskland, Tomainien, som ligesom virkelighedens ditto netop har lidt nederlag i Første Verdenskrigs skyttegrave.Fortællingens to sideløbende spor fletter sig fint ind i hinanden. Den forsagte jødiske barber er netop hjemvendt fra krigen med flystyrt og hukommelsestab i bagagen - og til konturerne af en ny krig lurende i horisonten.Den anderledes furiøse fører, Hynkel, turer frem med storstilede planer om verdensherredømme og jødeudryddelse.På imponerende vis veksler Olaf Johannessen mellem Hitler-Hynkels koleriske hidsigprop-mimik og barberens klassisk chaplinske klodrian.Det er en velsmurt og virtuos gang gak og løjer med et hæsblæsende tempo og fuld fart over feltet. De flyvende stegepander, arme og ben akkompagneres og dirigeres som en fin finesse af Olivier Anturnes' stemningsskabende stumfilmsklaverspil.En flok erfarne manegeheste er trukket ud af stalden til lejligheden. Søren Pilmark i rollen som en storskrydende Mussolini-travesti, Peter Gantzler er den gakkede Göring, og Nicolai Dahl Hamilton stjæler scenen med sin sleske Goebbels. Der er ikke en finger at sætte på fremførelsen og den komiske timing. Publikum kvitterer, og latterbrølene bølger gennem salen.Dog er det en lidt hul og forældet form for humor. Den farlighed, som filmen havde i sin tid, har stykket ikke. Heller ikke selvom man forsøger sig med mere eller mindre subtile referencer til nutidens magtmennesker, herunder selvsagt i særdeleshed Trump. Man tør ikke at gå hele vejen, hvorfor også den ikoniske afsluttende moralprædiken bliver en lige lovlig omklamrende, hyggehumanistisk prædiken for koret, rig på floskuløse fraser og tomme kalorier. Modsat filmen er sceneversionen en morsom, men tynd, kop te, balancerende i det banale.En festlig farce og en opvisning i komikkens musikalitet.Mere formår " Diktatoren" desværre ikke.kultur@k.dk 
teater Mellemkrigsklassikeren " Diktatoren" er i Nikolaj Cederholms teaterversion komisk, gakket og festlig, men formår ikke at blive mere end det.
Dengang Marc Johansson var lokalbetjent på Indre Nørrebro, smed et par bandekriminelle en stor sten gennem forruden på en patruljevogn.Andre steder på Nørrebro blev han mødt af had fra det venstreorienterede miljø, fordi han var betjent i uniform.En dag talte han med en 12-årig dreng, som sagde, at for ham - drengen - handlede det om, at de andre skulle være bange for ham. Så de gjorde, hvad han han bad dem om.»Det var et valg truffet af et barn. Han forstod, at hvis man er meget på gaden, er man nødt til at spille med for at overleve.Men hvis du er et barn, tager du skade af sådan nogle erfaringer«, siger Marc Johansson.Hændelserne vakte hans nysgerrighed efter at forstå, hvad folk er drevet af.»Jeg nåede frem til, at uanset hvor sindssygt noget virker, så sker tingene af en årsag. Det giver mening for dem, der handler lige præcis på det tidspunkt«.»Vi skal forstå de drenge«Marc Johansson har i årevis arbejdet med udsatte unge, først i dansk politi og siden som afdelingsleder i Københavns Kommune for gademedarbejdere og en kriminalpræventiv indsats på Indre og Ydre Nørrebro. Hans afdeling driver blandt andet en indsats over for unge, som ikke kan rummes andre steder.»Det er unge, som lever i et parallelsamfund.Deres nervesystem kører efter gadens orden. De udgør en hyperkompleks problemstilling, som man ikke kan forvente, at alle kan sætte sig ind i, men hvis vi vil gøre noget ved problemet, er vi nødt til at anerkende det og forstå det. Deres kriminelle handlinger skal fordømmes, men vi skal forstå, hvad de her drenge er gjort af, og hvorfor de går ind i en kon-flikt«, siger han.De sidste par måneders bandekrig har efter Marc Johanssons vurdering været mere ukontrollabel end set før. Tidligere konflikters uskrevne regler er ikke overholdt.Der har været vilde skyderier i gaderne, tilfældige uskyldige er ramt, og sidste mandag klokken 21.05 blev den 16-årige Servet Abdija skudt ned og dræbt på tæt hold foran sin opgang i en gårdhave i Ragnhildgade på Østerbro i København.Siden august har Københavns Politi sat sig tungt på nørrebroområdet, hvor op til tre hundrede betjente patruljerer i vagthold.Flyvemaskine og helikopter overvåger fra luften, og der er indført visitationszoner.Det har skabt en vis ro, siger Marc Johansson. »Det er fint, at politiet er her.Det giver mulighed for kommunen til at arbejde. Det giver den almene borger mulighed for at benytte byens rum og leve normalt. Det giver faktisk også bandemedlemmerne noget tryghed. Når de hænger ud på Blågårds Plads, kan de godt regne med, at der ikke kommer nogen og skyder på dem, så længe politiet er her«.»Nu til rugbrødsarbejdet«Spørgsmålet er, påpeger han, hvordan samfundet kommer videre nu.»Det er nu, vi skal i gang med rugbrødsarbejdet.Det er nu, vi skal se på, hvorfor de havnede i banden, og hvordan vi kan forhindre, at de næste ender der. Jeg mener, at vi i højere grad skal italesætte forebyggelse og tænke den ind hele tiden, for ellers gentager historien sig«, mener Marc Johansson.Skal vi ikke bare slå hårdere ned på kriminalitet, sådan som justitsministeren gerne vil? »Det er fint nok, men hvis der ikke sker en forskel, er det så, fordi vi ikke slog hårdt nok? Eller er det en anden løsning, der skal til? Jeg vil vove den påstand, at for de her drenge handler det ikke om en given straf. De er bare kommet hertil i deres liv på grund af det, som er sket for dem tidligere. For dem er det ikke en mulighed bare at lade være. Hvad skulle de ellers lave?«.»Penge til politiet ikke nok«Men samfundet orker ikke at vise forståelse.Forleden blev en 16-årig dræbt i Ragnhildgade.Kan vi ikke godt forlange, at de selv prøver at forstå og tager et ansvar? »Vi kan jo prøve, men det sker ikke, for de har ikke indsigten til det. Skulle de stoppe det liv, de lever, ville de blive helt alene. Rent menneskeligt er det umuligt.De kender ikke spillereglerne. Når man står over for 20-årige eller 30-årige bandemedlemmer og beder dem om at tage sig sammen, så skal man vide, at de gør det, de har lært«. Marc Johansson var betjent i næsten 11 år, heraf godt 4 år som lokalbetjent på Nørrebro. I 2014 blev han driftsleder af det forkætrede Folkets Hus i Folkets Park på Nørrebro, som senere blev lukket, mest fordi det stort set blev indtaget af bandegrupperingen Loyal to Familia. Efter et år forlod han jobbet til fordel for en stilling i forebyggelsesarbejdet i Herlev Kommune. Siden blev han ansat i Københavns Kommune.»Jeg forstå godt, at der er behov for at handle her og nu, når man ser, hvad der sker i gaderne. Men hvis vi for alvor skal arbejde med kriminalitetsbekæmpelse, så er vi nødt til at se på, hvordan tingene opstår. Vi er nødt til at italesætte, at det ikke er nok bare at give penge til politiet, hvis man gerne vil forebygge. Man bliver nødt til at se på, at forebyggelse i høj grad sker ude i kommunerne. Der har vi mange gode initiativer i gang. Der er hjemmesygeplejersker, socialrådgivere på skoler og i daginstitutioner«, siger han.Efterlyser du en bevidst og tydelig strategi i kriminalitetsbekæmpelsen? »Hvis man ser på USA, så fylder de flere og flere ind i fængslerne. I Chicago bliver skyderierne voldsommere og voldsommere, så man får i hvert fald ikke bremset udviklingen. Samtidig skal vi sikre, at folk bliver straffet for det, de gør. Straf handler også i høj grad om retsfølelse. Men retsfølelse hænger sammen med en forståelse af problemet. Hvis vi bare anser de her mennesker for dæmoner, så ville jeg også synes, at de skulle livsvarigt i fængsel.Men eftersom jeg har en indsigt, har jeg ikke noget behov for at straffe dem langt væk. Forebyggelse handler for mig om at sikre, at unge slet ikke havner i kriminalitet«. »Når de først begynder at vise tegn på kriminalitet, er vi forbi ordet ' forebyggelse', og så kan vi foregribe, at der ikke sker mere. Derfor ligger forebyggelse helt ude i familierne, i institutionerne, i skolerne, hos sundhedsplejersken og i fødselsforberedelsen.Alle de steder, hvor samfundsaktører tidligt kan opdage problemerne og gøre noget positivt. Det skal tænkes ind hele vejen igennem samfundets led, og det kræver mod«, mener han.»Mod på alle planer«Hvem skal have det mod? »Det skal vi alle sammen. Forebyggelse kræver politisk mod til at foretage indsatser, som ikke nødvendigvis lykkes, fordi det er komplekst. Hvert menneske er unikt, og der er ikke en knap, man bare kan trykke på, og så kører det. Derfor skal der være mod på alle planer i fællesskabet til at sige, ja, vi gør det, fordi vi på det bedst muligt oplyste grundlag tror på, at det er det bedste bud. Det er trist for alle, som bliver ramt af kriminalitet, så vi skylder at forhindre, at det overhovedet sker«. Forskningen, mener han, giver argumentation for, hvorfor det er relevant at sætte ind med særlige indsatser. Marc Johansson henviser til indsatsen i sundhedssektoren.»For at forhindre kræft vil man godt anerkende, at man smider penge i oplysningskampagner i sundhedsvæsenet.Men man ved også godt, at selv om jeg spiser seks grøntsager om dagen, er der ikke en garanti for, at jeg ikke får kræft. Den strategi så jeg gerne overført til kriminalitetsforebyggelsen.Et mod til at sætte noget i gang, som først giver resultat om 20 år. Vi har ikke nogen garanti for, at det virker.Men det er det bedste bud. Hvis vi kan sige, at vi arbejder på at sikre flest muligt bedst mulige vilkår, så laver man også kriminalitetsforebyggelse«.frank.hvilsom@pol.dk Det er unge, som lever i et parallelsamfund.Deres nervesystem kører efter gadens orden Forebyggelse handler for mig om at sikre, at unge slet ikke havner i kriminalitet.
BANDEKONFLIKT INTERVIEW Samfundet må investere i forebyggelse og have modet til at fejle i sin indsats over for unge kriminelle, siger tidligere lokalbetjent, som nu arbejder på gadeplan på Nørrebro.
Bandekrig. Københavns Politi har forlænget varigheden af visitationszonen på Nørrebro, i Nordvest og Brønshøj frem til 31. august. Samtidig har Østjyllands Politi oplyst, at en tilsvarende zone i Aarhus bliver ophævet.Baggrunden for at forlænge visitationszonen i København er den igangværende bandekon-flikt, som ifølge politiet udspiller sig mellem banden Loyal To Familia på den ene side og personer fra boligområderne Mjølnerparken og Nordvestkvarteret på den anden.Ifølge retsplejeloven må politiet kun kropsvisitere folk, hvis der er ' rimelig grund' til at mistænke dem for en lovovertrædelse. Men politiloven rummer mulighed for at sætte retsplejeloven ud af kraft på dette punkt i et bestemt område i en bestemt periode.Ritzau.

Nu, hvor sommeren næsten helt sikkert... måske... forhåbentligt - er på vej, er her et forslag til en doven dag i solen på Nørrebro: Pak dit og vennernes yndlingsbrætspil samt en god picnickurv (jeg anbefaler dertil en flaske champagne eller en mere budgetvenlig mousserende vin) og find en rolig krog på Assistens Kirkegård, der lykkeligvis har undgået tidligere fæle planer om supercykelstier.Når I har spist, drukket og spillet færdig, kan I med fordel spankulere hen til Hans Tavsens Park lige ved siden af til et slag gratis minigolf. Der er ni huller, men man skal selv have køller og bolde med.Dagen afsluttes med udeservering med udsigt over søerne på Café 22.
Byliv i det grønne.
I anledning af tiåret for rydningen af Ungdomshuset blev der forleden afholdt smadredemonstration på Nørrebro.Demonstranter, der for ti år siden gik i børnehaveklasse, bar elefanthuer og bannere, hvorpå der stod »Intet glemt, intet tilgivet« og raserede så ellers gennem bydelen, hvis beboere efterhånden er trætte af såkaldte »aktivister«. Jeg har selv boet på Nørrebro, og da en gruppe, der kaldte sig Reclaim The Streets, smadrede løs, var trætheden også udtalt. Folk var trætte af at få hærget deres cykler og biler, af ødelagte butiksog bankfacader, af graffiti, vold og hærværk. De var trætte af politisk hooliganisme udført af mennesker, der betragter bydelen som en slags Orange Scene for formålsløs vold.Og hvad var så demonstranternes dagsorden denne gang? Hvad var det, de ville opnå? Et nyt ungdomshus? Det har de skam fået. Det stod klar i 2008 og kostede 148 mio. kr. at etablere, og hertil kommer så et årligt driftstilskud i millionklassen. Penge, man sikkert godt kunne bruge på hospitalsmad eller forbedret ældrepleje, men nej. Vold bliver desværre belønnet, og da de syge og gamle ikke går på gaden og smadrer løs på McDonalds med deres rollatorer, skal de ikke regne med at få flere støttekroner.Ville de unge demonstrere mod den stigende økonomiske ulighed? Eller mod den kulturelle? Ikke mig bekendt. De har heller ikke en globaliserings-eller klimadagsorden. Hvad så med at adressere det generationstyveri, der består i, at ældre generationer sidder på boligflæsket og nyder godt af enorme friværdier, mens de unge må betale formuer for selv sølle lejligheder i uattraktive boligområder? Heller ikke.Medmindre elefanthuen skygger for meget for ens udsyn, er det ellers evident, at overborgmester Frank Jensen har snorksovet, når det kommer til at finde løsninger på boligmanglen.Gruppen fremstår som rebeller uden en sag; der er kun oprørstrang og voldsparathed tilbage. Ideologisk uforankrede sejler de rundt i gaderne med en brosten i hånden.Et billede, der kun understøttes af invitationen til arrangementet. Berlingskes blogger Amalie Lyhne linkede forleden til den og beskrev projektet som »vagt, ligegyldigt og verdensfjernt«. Det er svært ikke at give hende ret, når man læser følgende: »Ti år efter rydningen har mange ting ændret sig. Faderhuset er dødt, og vi har vundet kampen for et nyt hus - men den arrogance og kynisme, der er blevet regeringens og Københavns Kommunes varemærke, lever videre i bedste velgående. Den politik, der førte til Ungdomshusets rydning, fortsætter dens frontalangreb mod ikke blot den alternative ungdomskultur, men mod hele Nørrebro.« Mod hele Nørrebro? Næppe Ebbe. Her istandsættes boliger, byrum, arrangeres festivaler og afholdes Distortion. Som sagt har man også fået et nyt ungdomshus, men det er tvivlsomt, om de skal have lov at beholde det.Når regningen for de seneste ødelæggelser er gjort op, er det værd at overveje, om ikke de anholdte skal gøres erstatningspligtige. Om ikke de selv skal have lov at betale for skader, hærværk og politiets overarbejdstimer. Og er de under 18 år, kan deres forældre få lov at betale. »Intet glemt, alt betalt.«.
KLUMME.
Tirsdag aften var der skyderi på Nørrebro i København. Det skete ud for Nørrebrogade 219, så vejen var afspærret i en periode.Ekstra Bladet har været i kontakt med flere vidner, der alle hørte fire skud blive affyret.Det ene vidne ventede på bussen, da skuddene blev affyret.- Jeg så to unge køre forbi på knallert. De var helt dækkede til, men jeg troede, det måske var på grund af regnen.Da jeg så skulle til at stige på bussen, hørte jeg tre skud blive affyret. De havde ramt en frisørsalon, fortæller vidnet, der ikke ønsker sit navn frem.Skød og flygtedeTo andre fortæller, at de to unge, mørkklædte og mørklødede fyre på knallerten stoppede op, hvorefter den ene stod af og skød mod frisørsalonen.Herefter flygtede de på knallert videre mod Nørrebro Station.En forældre fortæller, at hele familien kunne høre skuddene blive affyret.- Jeg skyndte mig at sige til mine børn, at de ikke skulle kigge, fortæller vedkommende til Ekstra Bladet.30-årig ramtPolitiet oplyser, at en mand er blevet ramt i ballen.- To mænd på knallert kom kørende ad Nørrebrogade og ved Den Røde Plads affyrer de flere skud mod en eller flere personer, der står på fortovet foran en forretning, fortæller vagtchef Henrik Moll til Ritzau.Kort efter får en af politiets patruljer kontakt med en 30-årig mand på Bispebjerg Hospital. Han er blevet ramt af skud i den ene balle.Politiet har fundet en udbrændt knallert i nærheden af Fuglebakken Station, ikke langt fra Nørrebrogade, hvor der blev skudt. Politiet kan ikke med sikkerhed sige, om skyderiet er banderelateret.- Men det er jo nærliggende at tro, konstaterer Henrik Moll.dol@eb.dk .

Endnu et blodigt kapitel blev i aftes skrevet i den københavnske bandekrig.Ved et skyderi nær Mjølnerparken på Nørrebro blev tre personer ramt.Et af skudofrene blev dræbt, mens de to andre blev såret -heraf den ene alvorligt. Alle tre har ifølge Københavns Politi banderelationer.Skyderiet fandt sted omkring kl. 19.20 nær indgangen til det forholdsvis nyåbnede A&amp;O Hostel på Tagensvej, hvor adskillige skudhuller vidnede om det blodige drama.»Politiet kan bekræfte at en person er afgået ved døden. To andre er også ramt af skud. Den ene er hårdt såret, den anden er lettere tilskadekommen,« skrev Københavns Politi omkring kl. 21 på Twitter.Straks efter skyderiet blev et større område omkring Tagensvej fra Bispebjerg Station til Rovsinggade afspærret som følge af politiets indsats på stedet. Blandt andet for at tilkaldte politihunde kunne lede efter spor.Fly og helikoptereOgså togtrafikken blev i en periode indstillet, så der ikke kørte S-tog mellem stationerne Ryparken og Flintholm. Motivet til gårsdagens skyderi er endnu uvist, men banden Brothas holder til i Mjølnerparken, hvor der har været flere skyderier.Banden blev egentlig opløst i 2016, men er tilsyneladende genopstået, efter at grupperingen Loyal To Familia, LTF, siden foråret har spredt sig og er kommet i konflikt med flere andre bander.Politiet vurderer, at Brothas og grupperinger fra det nordvestlige København samt forstaden Husum har dannet fælles front mod LTF.Siden midten af august har fly og helikoptere især i aften-og nattetimerne patruljeret over København i et forsøg på at dæmme op for de mange bandeopgør. Desuden har politiet oprettet visitationszoner i store dele af København. I midten af september oplyste politiet, at omkring 50 personer fra bandemiljøet var blevet fængslet siden de voldelige konflikter blussede op i forsommeren.baa@bt.dk Fakta: SKUDEPISODERHer er et overblik over banderelaterede skyderier i København siden slutningen af september.Foruden de nævnte har der været en række skudepisoder på den københavnske vestegn og i Sydsjællands og Lolland-Falsters Politikreds.26. september: Politiet får anmeldelse om, at der er affyret to til tre skud i på Jacob Lindbergsvej i Københavns Nordvestkvarter. Politiet finder et patronhylster, men ingen personer blev ramt.29. september: En civil patruljevogn bliver ramt af fem skud i Mjølnerparken, da den kører efter scooter med to mænd. Scooteren standser op, og mændene skyder mod bilen.Betjentene bliver ikke ramt. Tre mænd bliver kort efter anholdt, men løslades igen, da beviserne mod dem ikke er stærke nok til en varetægtsfængsling.7. oktober: En 21-årig mand bliver såret af et eller flere skud på Tomsgårdsvej i Københavns Nordvestkvarter.Han overlever. Efter skyderiet flygter to personer fra stedet i retning mod Frederiksborgvej og Tuborgvej -den ene til fod og den anden på cykel.24. oktober: To mænd på 22 og 24 år kommer lettere til skade, da der bliver affyret skud mod deres bil på Emdrupvej i Københavns Nordvestkvarter.De bliver bragt til Herlev Sygehus i bilen.31. oktober: En bliver dræbt og to andre såret -heraf en alvorligt -da der bliver affyret flere skud på Tagensvej ved Mjølnerparken./Ritzau/
SKYDERI Bandekrigen på Nørrebro fortsætter.
Der blev ifølge vidner skudt fem-seks gange på Esromgade i København i går.»Vi har cirka 30 vidner, der har forklaret, at der er blevet skudt femseks gange. Der er rigtig mange, der anmelder det,« siger vagtchef ved Københavns Politi Henrik Stormer.»Vi mener, at der formentlig er skudt op i luften. Os bekendt er der ikke nogen tilskadekomne i øjeblikket,« tilføjede han.Betjente pegede på et hul i et vindue oven over en dør til en opgang.Desuden var der en massiv tilstedeværelse af politi, som afspærrede et større område. Samtidig fløj en helikopter frem og tilbage over området.På Twitter oplyste politiet, at det var til stede og undersøgte en episode på Esromgade.En optrappet konflikt mellem bander har resulteret i flere end 20 skudepisoder i København siden juni. På den ene side står banden Loyal To Familia, der har hjemme ved Blågårdsplads på Nørrebro. De ligger i krig med banden Brothas, der holder til ved Mjølnerparken.Politiet har endnu ikke meldt ud, om skyderi er banderelateret.Esromgade ligger tæt på Den Røde Plads, hvor der tidligere er afgivet skud.jani@bt.dk 

Mine oldeforældre flyttede til Slotsgade i 1916. Nummer 28, baghuset. Jeg kan nemt se det for mig: Min oldefar Mendel går over Dronning Louises Bro og ned ad Nørrebrogade; en lille, mørk mand, velklædt og med den fyldige underlæbe, han medbragte fra Hviderusland og lod gå i arv til samtlige sine efterkommere. Til venstre ned ad Blågårdsgade. Han har travlt, så han hilser kort på alle de jøder på vejen, som gerne vil sludre, nogle på dansk, andre på jiddisch. Han går forbi nummer otte, hvor han boede, da han mødte Rosa to år forinden, så til højre ad Baggesensgade, hvor der i flere af ejendommene næsten kun bor jøder, og så ned til venstre ad Slotsgade. Inde i gården i baghuset er der ro og fred, helt anderledes end de kummerlige forhold inde i den elendige jødeghetto omkring Kongens Have, hvor han fik et værelse hos sin bror, da han kom til byen.Når man kunne pakke sine sager og rykke over søerne og ud på Nørrebro - så havde man klaret den. Mendel Krasnik havde klaret den: Fået opholdstilladelse, fordi han havde opfyldt betingelserne - at finde et arbejde i løbet af 14 dage og begyndt på danskundervisning. Han var en dygtig skrædder og havde fået råd til en lille toværelseslejlighed, så han kunne gifte sig med Rosa Perlman (der allerede var gravid), en begavet kvinde, datter af en naver fra Riga. De åbnede en børnetøjsforretning med eget skrædderi på Nørrebrogade - tæt på et væld af andre nye jødiske butikker; Dessauers og Kauffmans skotøjshandlere på Nørrebrogade, Krone-Magasinet og så videre, en kosherslagter, to jødiske skoler.Slotsgade 28 findes ikke mere. Gaden stopper brat ved nummer 10, resten er forsvundet og erstattet af den store Korsgade-karre fra 1970erne. Jeg sjusser mig frem til, hvor huset må have ligget: Her er nu en indre gård med en lille legeplads. Her sidder Alaa, en fyr på 32 med palæstinensisk baggrund, med sin kone og to børn. I kvarteret bor hele hans familie, ni søskende, 23 nevøer og niecer. Ham kommer vi tilbage til.Nørrebro er Københavns version af Manhattans Lower East Side. Det er Danmarks åbne dør mod verden, der har sendt bølger af indvandrere ind over dørtrinnet: svenskere, russiske jøder, tyrkiske og jugoslaviske gæstearbejdere, statsløse palæstinensere, somaliere, romaer  Her føler jeg mig allermest hjemme. Jeg begyndte selv i den jødiske vuggestue, dengang den stadig lå i Prinsesse Charlottes Gade ved Runddelen, jeg har boet her i flere omgange, og alle mine forfædre ligger på den jødiske begravelsesplads i Møllegade.Alle var jøderMendel og Rosa kom til byen sammen med 10-12.000 andre jøder i årene før og efter 1900, på flugt fra overgreb overalt i øst. København var hovedstation for russiske jøder, der ville til Nordeuropa og derfra videre til USA.Albert Borenhoffs forældre havde Krone-Magasinet, en stor tøjhandel ved Fælledvej. Han var selv formand for Nørrebros Handelsforening. Han er i dag 85 år gammel, og han fortæller, at det tog en time at gå gennem hele Blågårdsgade, fordi man skulle tale med så mange bekendte på vejen. »Dengang sagde man: Vil man sælge hatte, må man bo i Blågårdsgade. Der var Bleikin, Raskin, Belski, Abrahamsen, hele området var besat af jøder, helt frem til slutningen af 1950erne. Vi klumpede os sammen,« siger han.Der blev målt og skåret, ordnet og pakket stoffer overalt i kvarteret. Det gør der også i dag - bare en anden slags stoffer.Da Mendel Krasnik mødte Rosa, boede han i Blågårdsgade 8.Her ligger i dag Masjid-moskeen. Ud af bygningen kommer en lille tæt fyr med skæg - en af topfigurerne i Loyal to Familia. Nogle meter væk, foran en cafe, sidder broren til bandens fængslede leder. Det var i den moske, der sidst blev forhandlet våbenhvile mellem banderne. Man kan nemt kende bandemedlemmerne på deres tunge, vraltende gang, mørke tøj og store biler. Jeg taler med et par fyre foran frisør Jaguar. De taler arabisk sammen. »Der har altid været bander - den ene overtager bare den anden,« siger én af dem.Var der også jødiske bander? »Der var en del kriminalitet blandt jøderne i 1910erne og 20rne. Når der er fattigdom, er der kriminalitet, og noget af den er organiseret,« siger Garbi Schmidt, professor i Kultur-og Sprogmødestudier og forfatter til en bog om indvandringshistorien på Nørrebro. »Men der var et meget hårdt pres for at få de russiske jøder i arbejde hurtigt. Mosaisk Troessamfund hang på socialhjælpen, så man røg hurtigt ud af landet igen, hvis man ikke klarede sig selv.« Den omgivende befolkning var skeptisk. I Politiken lød det sådan her: »Den fortsatte indvandring af polakker og russere, navnlig polske og russiske jøder, vil berede kommunen overmåde vanskeligheder  men de har opdaget, at her er rart at være.Danmark står jo i henseende til social omsorg ret højt, betydeligt højere vel end Rusland. Denne høje standard er vores ære, men det er jo kedeligt, når den bliver skyld i, at andre landes proletarbefolkning strømmer til os, fordi her er gratis læge, medicin, oplysning og andre goder af materiel åndelig art.De er blot meget fattige og i åndelig og legemlig kultur langt tilbage. Deres moralske niveau er ikke på højde med vort. De savner assimilationsevne og assimilationstrang, dansk bryder de sig ikke om at lære. Vi skal selvfølgelig være humane og gæstfri, men der er en grænse, udover hvilken byen ikke kan strække sig. Den russisk-polske indvandring truer i øjeblikket med at antage et sådant omfang, at byen ikke kan absorbere den, men oversvømmes af den.« Ifølge Garbi Schmidt skyldtes holdningen også frygt for, at jøderne var kommunister. I Berlingske Aften, Weekendavisens forgænger, lød det i 1908: »Disse folk begynder at blive en fare. Mens de polske landarbejdere tager hjem hver vinter, bliver disse nye indvandrere nemlig hele året og søger at slå sig ned for stedse. Det er for det meste uvidende, ukultiverede personer, der er vant til at styres med hård hånd, og hvis slette elementer straks skejer ud, når de i nogen tid har levet under vore milde forhold.«.Dansk!Det etablerede jødiske samfund appellerede udadtil til ikke at lade vreden over »et par brodne kar gå ud over alle«, som overrabbiner David Simonsen formulerede det i Berlingske Aften. Svaret tilbage var, at de fredelige jøder beskyttede de kriminelle trosfæller. Men indadtil var rabbineren benhård: De nye indvandrere fra Rusland skulle være danskere hurtigst muligt - helst assimileres.Man skal ikke overdrive, hvor hurtigt det gik. I min familie giftede jøder sig med jøder i tre generationer, hele omgangskredsen var jøder, og man gik i hinandens butikker og mødtes i jødiske foreninger. Mendel og Rosa talte jiddisch med hinanden i de første år og læste også aviser på jiddisch. Men to ting gjorde de konsekvent - præcis som alle andre: De lærte selv dansk, deres børn lærte dansk, de fik danske navne, og de skulle uddanne sig. De kaldte deres søn Herman, og han kaldte sine børn Allan, Mark og Helene. De mest udbredte jødiske navne var Hanne, Henriette, Bent, Arne og Bjarne. I den jødiske skole talte man ikke jiddisch, heller ikke i skolegården. Først 30 år senere var der frivillig undervisning i det gamle sprog.Jeg møder en af mine ældste venner, en jødisk fyr, der bor i området ved Stefansgade. Han har israelsk far, dansk mor - og bedstefar fra Hviderusland. Han hed Ber Nachman og kaldte sig Bernhard efter ankomsten til København.»Hans far var hviderussisk rabbiner, men han endte selv på Åboulevarden og var den danskeste mand, jeg kender,« siger han. Han var også skrædder, men havde god succes som antikvar og pantelåner i Stengade. »Han talte dansk og kun dansk med børnene. Det var ekspres-integration på to generationer. Han elskede at gå i Det Kongelige,« siger han.»Man opgav ikke sin identitet, men man opfattede sig klart som danske,« siger Bent Blüdnikow, der har skrevet om de russiske jøder, og hvis bedsteforældre boede omkring Blågårds Plads. »De var meget optagede af jiddisch sprog og kultur, og der var en sprogkamp blandt jøderne. Alle de etablerede institutioner afviste sværmeri for den gamle verden og det gamle sprog. Man skulle ikke møde op på socialkontoret og vrøvle på jiddisch. Efter et par generationer forsvandt alle de markører, der gjorde det svært at leve som danskere.«Charlotte eller KatrMendel og Rosa havde to butikker på Nørrebrogade. I nummer 156, lige efter Runddelen. Her ligger i dag Lazordi Guldsmed, hvor man skal ringe på en klokke for at komme ind. Her er de to fyre bag disken afgjort uinteresserede i at høre om butikkens forhistorie. Jeg spørger til deres baggrund. »Arab,« siger den ene. Familien Krasniks anden butik lå nede i nummer 168. Her ligger i dag Powerful Bagel, der holder sommerferie. Ved siden af: Alis Barber Shop og en butik med mobiltelefoncovers. Meget har forandret sig. Noget har ikke. Foran det, der engang var familien Krasniks hus i den forsvundne del af Slotsgade, sidder Alaa, palæstinenseren med sin hustru og to børn. Hans bedsteforældre kommer fra Nazareth, hans forældre tog fra Jordan til Danmark for at finde arbejde. Han læser selv til energitekniker på KEA og fortæller, at han blandt sine mange nevøer og niecer kan se en øget bevidsthed om uddannelse. »De ved godt, at de ikke kommer nogen vegne uden uddannelse,« siger han. »Sådan var det ikke for ti år siden. Alle studerer et eller andet.« Men hans to børn har arabiske navne, og han taler arabisk med både dem og sin kone. Jeg spørger, hvorfor han ikke har givet dem danske navne? Charlotte og Katrine? De er jo født her? Han diskuterer med sin kone, på arabisk, om det overhovedet ville være lovligt for muslimer. Det er ikke forbudt, konkluderer han, men »jeg bliver straffet for det alligevel«. Men hvorfor så ikke tale dansk - er det ikke deres modersmål? »Nej, det er arabisk. Det er jo Koranens sprog.« Er de da ikke danske, hans familie - hans børn? »Nej, det er jeg ikke, og det er de heller ikke.« Jeg spørger, hvorfor de ikke lægger alt det bag sig. Glemmer Palæstina og arabisk og siger: Nu er vi her! »Vi er her,« siger han. »Men vi er muslimer og arabere. Vi bliver ikke danske.«Nørrebro tabt?Hvordan klarede Rosa og Mendel sig? Rosa var lidt af et geni i forretningen; børnetøj var et hit. Efter krigen og årene i Theresienstadt kom de hjem og solgte butikken for 200.000 kroner. På det tidspunkt var de flyttet over i en stor lejlighed i Rådmandsgade, med stuepige, telefon - og en Ford T stående nede på gaden. Jøderne på Nørrebro flyttede videre, så snart deres børn fik råd til det - Husum eller Vanløse. De sidste jødiske forretninger blev solgt for cirka 20 år siden, Albert Borenhoffs tøjhandel var en af de sidste. »Der var så mange demonstrationer, hvor ruderne blev knust, så det blev svært at blive forsikret,« siger han. »Vi lå lige i skudlinjen over for Danske Bank. Desuden ændrede klientellet sig, så handlen blev sværere, der var ikke så mange kunder.« Nørrebro ændrer sig måske netop, fordi Nørrebro er det samme: Det sted i Danmark, hvor resten af verden presser sig på. Det er absolut ikke jødisk mere. Det er til gengæld langt mere livligt og smart, end da jeg boede her som studerende for 20 år siden. Og mere kummerligt: Ved Nørrebro Station er der uhumsk og elendigt på en måde, der virker decideret fortidigt, måske ligesom inde i jødeghettoen ved Kongens Have. Og overalt bliver det mere og mere arabisk. I sidste weekend påstod Nye Borgerliges Pernille Vermund, at »Nørrebro er tabt«, hvilket nedkaldte en bølge af latterliggørelse. Min jødiske ven, ham med bedstefaren, der elskede at gå i teatret, siger: »Da jeg læste Pernille Vermund, tænkte jeg, at hun har ret. Og jeg er virkelig ikke borgerlig. Det første tegn er jo, at jeg ikke vil have mit jødiske navn i avisen,« siger han. »Selvfølgelig - min morfar var russer, men også europæer, med europæisk kultur og en lang historie for at være i mindretal. Alt det har mine arabiske naboer jo ikke. Men Nørrebro var dét sted i landet, hvor man kunne komme som fremmed mindretal og være sig selv, mens man arbejdede på at blive dansk. Nu går man rundt og er bange for at blive intimideret af folk, der ikke vil være danskere. Jeg tror ikke på dem i kvarteret, der siger, at de ikke er nervøse. Ikke for banderne, men bare sådan generelt. I trafikken. På gaden. Man kan sagtens bo her, blot skal man passe på, hvad man siger, og hvordan man gør det. Der er en mere og mere aggressiv og hensynsløs stemning, fordi den sociale og religiøse kontrol er under overfladen. Det gør mig virkelig ked af det.
Engang var Nørrebro jødisk, fyldt med skræddere og skomagere. Rosa og Mendel Krasnik flyttede dertil med tusindvis af andre jøder for 100 år siden. Kan historien om det gamle Nørrebro fortælle os noget om det nye?
Bandekrigen raser igen. I Aarhus og København.Senest har Nørrebro været hårdt plaget af skyderier.På åben gade, i Mjølnerparken, hvor som helst.Socialdemokraten Lars Aslan Rasmussen, der har boet på Nørrebro i 17 år, har kritiseret folk i bydelen for ikke at reagere på konflikterne, for at give dem plads. Det kan der være noget om. Bydelen har altid hilst multikulturen velkommen, på godt og ondt. Man har værdsat mangfoldigheden, men også accepterert at bandemedlemmer holdt hof på Blågårds Plads. I dag er Loyal to Familia (LTF) landets farligste bande og de sidder stadig på Blågårds Plads.Nørrebro er hjemsted for mange unge venstreorienterede mennesker, men kan man stadig holde liv i drømmene om multikultur og vellykket integration, når der skydes i gaderne? Indvandrerbander hverver børn i baggårde. Rodløse indvandrerdrenge bliver til gangstere og sætter skræk i boligkvarterer. Det burde ikke være sådan. Man kommer fra krig eller fattigdom til et velfungerende samfund, og så kvitterer man for velfærden med rå kriminalitet. Det er ikke i orden, men det er sådan, det er. 18 bandeskyderier i København siden juni. Hvad kan man gøre? Først og fremmest kan politiresurserne nok bruges bedre end til at jage tiggere på gader og stræder.Længere straffe gør ikke nødvendigvis gangstere til lovlydige borgere, men man skyder ikke løs, mens man sidder i fængsel. Banderne sidder på hashmarkedet, lad os nu få lidt gang i debatten om legaliseringen af cannabis. Arbejdsgivere må ryste fordommene af sig, når der dukker arabiske navne op i jobansøgningerne.Endelig kræver indvandringen stadig mere regulering, så ghettoerne og dermed kriminaliteten ikke vokser sig endnu større.Skrækscenariet er i øjeblikket Malmø, hvor der skydes endnu mere, og hvor en uheldig cocktail af åbne grænser og laissez-faire politik i høj grad har gjort byen usikker. Det skal for enhver pris undgås herhjemme.Der er bare ikke mange tegn på, at det går i den rigtige retning. Flere bander end nogensinde ligger i åben krig med hinanden, og det sætter sit tydelige præg på storbyerne. Visitationszoner er efterhånden hverdag i København og Aarhus, og hvis nogen føler sig tryggere ved synet af politimænd med automatvåben, så er der nok lige så mange, der ser tragedien bekræftet i de tunge rifler.Hvor ligger ansvaret? Det ligger hos gangsteren, der vælger at plaffe løs på åben gade. Altid. Men det ligger også andre steder.Kombinationen af blød integrationspolitik og hårde negle fra ghettoen er katastrofal.Når opdragelsen svigter hjemmefra, søger utilpassede drenge gangsterlivet. Sociale bolig byggerier koncentrerer indvandrere og er med til at befæste parallelsamfundene.Berøringsangst plager stadig mange mennesker, hvad enten det er angsten for racismeanklager eller for banderne selv. Endelig gør højreradikale grupperinger intet godt for integrationen, men puster i stedet til konflikterne af alle kræfter.Lars Aslan Rasmussen er flyttet fra Nørrebro. Det er der flere, der gør. Man giver op, ifølge Aslan. Han skulle være lovligt undskyldt i kraft af sit politiske arbejde. Hvad ville man selv gøre? Når der skydes på Nørrebrogade, på Tomsgårdsvej, ved Tingbjerg Skole, alt sammen på Nørrebro, vil man så blive boende? Med sin familie? Ville man flytte dertil? Med sine børn? Hvornår vender Nørrebro tilbage til normalen? Sker det overhovedet? Undertegnede boede i Nordvestkvarteret, da krigen mellem rockere og indvandrerbander i sin tid rasede, men situationen ser endnu værre ud nu.Tænk hvis man lovliggjorde hashen og fandt ud af, at det virkede og fjernede bandernes eksistensgrundlag? Mon ikke man ville ærgre sig over ikke at have gjort det før? Skyderierne, utrygheden, forråelsen, alt det kunne man måske have dæmmet op for. Men finder gangsterne så ikke bare andre kriminelle løbebaner? Muligvis, men vi ved det ikke, før vi prøver. Og hvis vi ikke prøver, så ved vi, hvad der sker. Der sker ingenting.Ingen udvikling mod fred og ro i gaderne, fortsat ballade og utryghed.
Bander. Tænk hvis man lovliggjorde hashen og fandt ud af, at det virkede og fjernede bandernes eksistensgrundlag?
Alle interviewede optræder med de titler og navne, de havde fra 1999, da Ungdomshuset blev sat til salg, til 1. marts 2007, hvor Jagtvej 69 blev ryddet under den på det tidspunkt hidtil største politiaktion i danmarkshistorien.Ruth Evensen, leder af den evangeliske frikirke Faderhuset, der købte Jagtvej 69: »En dag i 1999 kørte jeg forbi Jagtvej 69 og så, at de unge havde hængt et kæmpe, sort banner op på huset. ' Til salg - inklusive 500 stenkastende autonome voldspsykopater fra helvede', stod der. Måske var det halvvejs for sjov, men det provokerede mig alligevel. Jeg havde jo set, hvordan de smadrede butiksruder ned langs Nørrebrogade og lavede ballade. I Faderhuset holdt vi dengang til i Griffenfeldsgade 7A, hvor vi lejede os ind, men vi ledte efter vores eget sted. Så da Jagtvej 69 blev sat til salg, tænkte jeg, vi kunne bruge det til vores aktiviteter. Dengang havde jeg ingen forestilling om, hvilke konsekvenser den tanke skulle føre til. Jeg var nok lidt naiv.« Halfdan Pisket, kunstner og aktivist i Ungdomshuset: »Da jeg startede på Kunstakademiet, havde jeg forventet at møde ligesindede. Du ved, folk med lange røde tørklæder, der sad på taget og drak vin og lavede kunst.Det passede ikke - men jeg fandt dem i Ungdomshuset. Her var et vildt kreativt frirum, hvor ungdomsvreden blev omgjort til noget produktivt. Alt hvad jeg har lært, har jeg fra Jagtvej 69.« Marco Malcorps, aktivist i Ungdomshuset: »Ingen mennesker kan vel blive overraskede over, at politikere er i stand til at gøre noget åndssvagt. Men da kommunen valgte at sælge Ungdomshuset, var stemningen alligevel sådan: ' Hvad?' Det var vi ikke informeret om. Det var jo vores sted, og banneret var vores svar til politikerne. På det tidspunkt var Jagtvej 69 et fantastisk sted med koncerter i spandevis, kreative workshops, DIY-kultur og folkekøkkener.Selv var jeg lige startet i gymnasiet, og jeg var dybt optaget af de politiske debatter, efter jeg havde købt en bog skrevet af nogle amerikanske anarkister. Efter salget ændrede samtalerne sig i huset. Folk spurgte: ' Hvad nu? Hvad med fremtiden? Hvad skal der ske?'« Jens Kramer Mikkelsen (S), overborgmester i Københavns Kommune, da huset blev solgt: »I 1982 var jeg formand for kommunens rådgivende ungdomsudvalg, og i den sammenhæng anbefalede jeg Egon Weidekamp (daværende overborgmestester, red.) at oprette Ungdomshuset som led i dialogen med BZbevægelsen.Når vi i 1999 besluttede at sælge huset, er man nødt til at forstå årene, der gik forud. Vi var i 1982 simpelthen ikke klar over, hvad der siden ramte os. Hver gang der var en konflikt i Ungdomshuset - og det var der ofte - udløste det en konflikt på rådhuset. Når jeg tænker tilbage, ser jeg det som to fragmenterede huse, hvis problemer på en sær måde spejlede hinanden.« I 1980' erne og 90' erne skriver medierne løbende om problemer med kriminalitet og hærværk, der udgår fra Ungdomshuset. Jagtvej 69 raseres af en brand i 1996, og der konstateres svamp og råd i konstruktionen. Husets fejl udbedres i samarbejde med brugerne og godkendes af brandmyndighederne i 1997.I juni 1998 vurderer politidirektør Hanne Bech Hansen i et notat til kommunen, at: »påståede kriminelle aktiviteter og kriminel adfærd med udspring i Ungdomshuset bygger oftere på antagelser og rygter end på facts«. Notatet skrives, få måneder efter at Pia Kjærsgaard (DF) er blevet overfaldet af autonome på Nørrebro under et interview, hvilket får Københavns bygge-og teknikborgmester Søren Pind (V) til at kræve Ungdomshuset lukket.30. oktober 1998 nedbrænder et diskotek i Göteborg, hvor 63 mennesker dør. Ansvaret for ikke at have brandsikret lokalerne placeres efterfølgende hos Göteborg Kommune, der formelt driver lokalerne. Københavns Kommune når frem til, at kommunen vil stå med et lignende ansvar, hvis der opstår brand på Jagtvej 69, og at det vil koste et tocifret millionbeløb at brandsikre huset. 15. april 1999 vedtager Københavns Kommune at sælge Jagtvej 69 til højstbydende.Jens Kramer Mikkelsen (S), overborgmester i Københavns Kommune: »Vi forsøgte mange modeller, men vi evnede ikke at skabe en dialog med husets brugere om videre drift. Det var svært for brandvæsnet og de sociale myndigheder at få adgang til huset, og tålmodigheden var sluppet op hos naboerne. Da vi besluttede at sælge, var det for at afkoble det politiske ansvar for huset, og et stort flertal vedtog at sælge til Human A/ S.Vi vurderede, de havde et bedre grundlag og et højere ambitionsniveau for at videredrive Ungdomshuset, end vi havde i kommunen.I dag tror mange, at vi solgte til Faderhuset, men det var altså ikke det, der skete.« Knud Foldschack, advokat og repræsentant for Baldersgadefonden: »Jens Kramer havde de bedste intentioner ved videresalget - men jeg tvivler på, han var orienteret om, at vi i Baldersgadefonden havde budt 2,2 mio. kr. Vi ønskede at videredrive Ungdomshuset og sætte det i stand sammen med de unge, en genial løsning, men vores bud blev forkastet under lukkede udvalgsmøder på rådhuset, og jeg ved ikke hvorfor. I stedet solgte man til et nystiftet firma, Human A/ S, ledet af advokat Inger Loft fra kommunens advokatfirma, hvilket jo er interessant.« 16. december 2000 sælger Københavns Kommune huset på Jagtvej 69 til Human A/ S for 2,6 mio. kr.En klausul i aftalen giver i tilfælde af videresalg kommunen fortrinsret til at købe huset tilbage.Men i september 2001 overdrages alle aktier i Human A/ S til Faderhuset, og dermed omgås tilbagekøbsklausulen. Advokat Inger Loft har ikke ønsket at udtale sig til Information.Knud Foldschack, advokat: »Det var en smart boligtaktisk finte, og jeg tror, at flertallet af politikerne blev ført bag lyset.Omvendt er jeg ikke et sekund i tvivl om, at der var kræfter på rådhuset, der var modstandere af Ungdomshuset og fra starten ønskede, at det skulle ende på en religiøs bevægelses hænder. Konspirationsteori? Ej, den må du længere ud på landet med.« Ruth Evensen, leder af den evangeliske frikirke Faderhuset: »Jeg kan blankt afvise beskyldningerne om aftalt spil. Vi havde jo selv budt på grunden og fik tilbuddet afvist af grunde, jeg ikke kender.Jeg havde aldrig mødt Inger Loft, før hun lang tid senere inviterede mig ud til sit kontor i Ølstykke og sagde, at hun var led og ked af det hele. Hun spurgte, om jeg ville med i bestyrelsen i Human A/ S. Det sagde jeg pænt nej tak til. Nogle måneder senere spurgte hun, om jeg ville købe grunden. Så hoppede jeg på.« Birgit Jensen, aktivist i Ungdomshuset: »Det virkede altid meget skummelt, det salg.Hvis folkene bag Human A/ S ville os i huset det bedste, hvorfor syntes de så aldrig, det var nødvendigt at tale med brugerne af Ungdomshuset? Efter salget holdt vi en forfærdelig masse møder og diskuterede, hvad vi skulle gøre. Vi besluttede at gå rettens vej og forsøge at få dem til at erklære salget ugyldigt«. Faderhuset opsiger aftalen med husets beboere, der får tre måneder til at fraflytte Jagtvej 69.I oktober 2001 anholder politiet 34 unge, efter de er trængt ind hos Faderhuset og har begået hærværk. 31. december 2001 forsøger Ruth Evensen og en række personer fra Faderhuset at få adgang til Ungdomshuset. Det ender i voldelig konfrontation.Ruth Evensen, leder af Faderhuset: »På overtagelsesdagen mødtes vi 50 fra menigheden for at gå fredeligt ind i huset. Vi havde låsesmed med, men sidedøren var åben. Der var meget beskidt og ulækkert indenfor, vandet stod i flere centimeters højde, og gulvet var fyldt med papir og madrester. Vi havde ikke været der så længe, da de unge kom med masker og køller og koben - et kæmpe tæskehold.« Marco Malcorps, aktivist i Ungdomshuset: »Jeg var i gang med at vaske op derhjemme, da telefonkæden gik i gang - ' Faderhuset er kommet!'. Vi fløj derind, men da var de allerede blevet smidt ud igen. Stemningen var hektisk og forvirret - det var nytårsaftensdag, og folk havde jo lagt alle mulige andre planer.Jeg kan huske, at jeg tænkte: ' Okay, enten falder det her til ro, eller også kommer politiet flyvende om et øjeblik, og så eksploderer det hele'. Det skete heldigvis ikke.« Ruth Evensen, leder af Faderhuset: »Vi røg 35 mennesker på skadestuen. Min søn fik brækket sin næse, en pige blev trampet på, og jeg fik taget kvælertag baglæns ned ad hovedtrappen.Men vi oplevede også mirakler.Koben blev til køkkenruller, så det slet ikke gjorde ondt, når de ramte os. Jeg tror, Gud var med os den dag. Men det var også den dag, det blev en principsag for mig.« Situationen er fastfrosset, da Faderhuset i august 2003 stævner Ungdomshuset med krav om ejendomsret over bygningen. Retssagen starter i december måned. I januar 2004 afgør byretten, at Faderhuset har brugsret til huset, men dommen ankes til landsretten. Sideløbende arrangeres store demonstrationer i København for at bevare Ungdomshuset.Rasmus ' Raske Penge' Poulsen, rapmusiker og aktivist i Ungdomshuset: »I starten var vi så få til demoerne, at det nogle gange føltes akavet, men i halvandet år op til rydningen tog det virkelig fat. Det var en tid præget af politisk vækkelse - vi var gået ind i Irak uden folkelig opbakning, uden FNmandat og på et falsk grundlag. Dansk Folkeparti havde for alvor fået indflydelse i VKOregeringen, og det første store crackdown på Christiania havde vakt total furore og pustet liv i forskellige bandekonflikter. Så kom der visitationszoner, hvor unge mænd med mørk hud hele tiden skulle have rodet deres lommer igennem. Rigtig mange følte sig uretfærdig behandlet og havde haft dårlige oplevelser med politiet. Så da Ungeren blev ryddet, var der mange, der var klar på at gå ud og tænde ild til containere, uanset om de havde et tilhørsforhold til huset eller ej.« Halfdan Pisket, kunstner og aktivist i Ungdomshuset: »Da situationen spidsede til, var det for mig at se ikke bare huset, der var under angreb, men også alle mine sociale relationer og vores måde at være sammen på.« Marco Malcorps, aktivist i Ungdomshuset: »Mange fokuserer kun på volden, men vi prøvede faktisk at følge systemets spilleregler de første mange år, med retssager og så videre.Det er vigtigt for at forstå den frustration, der boblede over senere.« I august 2006 stadfæster landsretten byrettens dom. Fogedretten afgør i oktober, at Ungdomshuset skal være ryddet senest 14. december, så Faderhuset kan flytte ind.Knud Foldschack forsøger med den nystiftede Fonden Jagtvej 69 i ryggen at købe grunden af Faderhuset. I november anholder politiet 83 aktivister, der udøver hærværk mod Faderhusets bygning i Rødovre.Ruth Evensen, leder af Faderhuset: »Jeg blev lagt for had, men hvad mange ikke vidste, var, at jeg samtidig førte møder med Knud Foldschack og Lulla Forchhammer (advokat, red.) om at overdrage huset. Faderhuset betalte 5.000 kr. for at oprette en forening og få en advokat i Hillerød til at lave fondsvedtægter.Planen var at overdrage huset til en bred vifte af ungdomspolitiske organisationer.Men da vi skulle skrive under, trak Knud og Lulla sig. De mente kun, det var den autonome gruppe, der skulle have adgang. Så faldt hele planen fra hinanden, for hvorfor måtte andre unge ikke få adgang? Hvis det var kommet frem dengang, var jeg nok blevet lidt mere populær, tror jeg.« Knud Foldschack, advokat og repræsentant for Fonden Jagtvej 69: »Den udlægning kan jeg blankt afvise - jeg har aldrig set de vedtægter, og jeg havde ikke overlevet én time blandt de unge, hvis jeg havde forsøgt at indgå en sådan aftale. Det er et sagsforløb, Ruth Evensen måske mest har i sin religiøse overbevisning. Sandheden er, at vi holdt mange møder med Ruth Evensen, hvor vi tilbød at købe Ungdomshuset tilbage.Vi tilbød først fem, så ni og til sidst 12 mio. kr.Også det sidste tilbud afviste hun, meget offentligt i december 2006. Da tænkte jeg: Hold da kæft, der er ikke meget næstekærlighed i den bevægelse. Vi gav op i forhold til hende, vi måtte finde en anden løsning. Følelsen var, at vi nærmede os ' et minut i 12'. Det var højdramatisk nu.« Ruth Evensen, leder af Faderhuset: »Jeg afviste buddene, fordi det aldrig havde været vores intention at skulle tjene penge på det hus. Vi var blevet svinet til, beskyldt for det ene og det andet, udsat for hærværk.Jeg ville ikke bøje mig for deres logik, at hvis de bare brændte nok biler af, smadrede tilpas mange ruder og skabte sig, så skulle de nok få det, som de ville have det. Og prøv at forestille dig, hvis jeg havde taget imod de penge. Mon ikke der var kommet nogle gode forsider om, at ' Ruth scorer kassen på Ungdomshuset'. Det ville jeg ikke.« 16. december 2006, efter flere ugers demonstrationer, eksploderer Nørrebro i gadeoptøjer. Der tændes bål i gaden, og aktivister kaster brosten og kanonslag mod politiet, som til gengæld skyder tåregas ind i demonstrationen. Mindst 300 mennesker bliver anholdt, flere af dem er udenlandske aktivister fra Tyskland, Norge, Sverige og Holland.Marco Malcorps, aktivist i Ungdomshuset: »Vi gik aldrig ud med en plan om at lave ballade, men da politiet begyndte at smide tåregas ind i demoen, fik det alting til at eksplodere i brosten og fyrværkeri og malerbomber. Det var kulminationen på syv år, hvor vi havde prøvet det ene løsningsforslag efter det andet, men hvor vi hver gang oplevede, at systemet var rigged, for at bruge et Donald Trump-udtryk.Derfor gik det amok. Jeg blev anholdt under demonstrationen og tiltalt for at have kastet med alt muligt. Det passede ikke. Tiltalen blev senere frafaldet, men på anmodning af Brian Mikkelsen (K) rejste politiet nogle år senere nye sigtelser og dømte os alle på samlebånd for ikke at have forladt stedet, da politiet opløste demoen. Men ingen af os havde hørt dem fremsige opløbsformularen, før de smed tåregassen.« Johnny Beyer, malermester og næstformand i Nørrebro Handelsforening: »Hver gang, der kom et slagsmål, blev der smadret 100 vinduer på Nørrebrogade. Vi havde forsikringer, men der var en selvrisiko på 8.000 kr. per vindue, så det var dyrt, kan du nok regne ud. Vi gik i medierne og opfordrede kommunen til at finde en løsning. Vi var i en svær klemme i de dage. Vi følte, vi ingen venner havde, hverken i Ungdomshuset eller på rådhuset.« Marco Malcorps, aktivist i Ungdomshuset: »Jeg kan ikke have ondt af, at multinationale skattelysvindlerselskaber som Danske Bank fik smadret deres ruder. Men det var synd, at de selvstændige erhvervsdrivende på Nørrebrogade også blev udsat for det. Det vil jeg gerne tage afstand fra. Og i bestræbelserne på at løse konflikten var det at skyde os selv i foden«. Efter Ritt Bjerregaard tiltræder som ny overborgmester i Københavns Kommune i 2006, går hun i dialog med brugerne af Jagtvej 69 for at finde et nyt Ungdomshus, men flere forskellige modeller falder til jorden.Ritt Bjerregaard (S), overborgmester i Københavns Kommune: »Jeg arvede en rigtig møgsag med Ungdomshuset, for den stod og dirrede mellem to lige fundamentalistiske grupperinger, der ikke var i stand til at se den andens synspunkter eller argumenter. Jeg holdt flere møder med Ruth Evensen, men måtte erkende, at hun så det som et kald at frelse de unge mennesker.I stedet forsøgte jeg at finde et andet sted, for jeg mente grundlæggende, et ungdomshus var en god idé. Vi kom længst med Stevnsgade Skole. Der var flertal i kommunen for at sælge, og Fonden Jagtvej 69 havde pengene (12 mio. kr., red.). Men så sagde de unge selv nej.« Birgit Jensen, aktivist i i Ungdomshuset: »Vi havde en skide svær debat om Stevnsgade-tilbuddet. Folk blev uvenner og kaldte hinanden meget grimme ting. Men vi havde også en forståelse af, at vi var nødt til at være enige. Tilbuddet faldt på det symbolske i, at vi skulle betale for det. Vi mente, det var en kommunal opgave at have et ungdomshus, det kunne ikke være rigtigt, at man skulle have ' en rig onkel', altså fonden, for at få et sted at være. Der var mange pragmatikere til møderne, der gerne ville sige ja, og andre, der bare gerne ville undgå flere slåskampe. Men vi endte med at sige nej. Jeg tror, følelsen var, at hvis vi forlod Jagtvej uden at være enige, kunne det dræbe os som bevægelse.« Ritt Bjerregaard (S), overborgmester i Københavns Kommune: »Det var en dødssyg undskyldning - enten vil man have et ungdomshus, eller også vil man ikke. Og det ville de tydeligvis ikke. Jeg var ret fortørnet over, at Knud Foldschack ikke gik mere aktivt ind over for de unge og sagde, at nu havde de fået alletiders tilbud, nu måtte de tage sig sammen og slå til.« Knud Foldschack, advokat og repræsentant for Fonden Jagtvej 69: »Der vil Ritt og jeg nok altid være uenige. Hvis jeg var trådt ud af min mæglerrolle og havde sagt til de unge, at ' nu skulle de kraftedeme tage imod Stevnsgade Skole, ellers går jeg', så havde de sagt: ' Gå'. Min indflydelse og troværdighed hvilede alene på, at jeg ikke selv havde en dagsorden. Men faktisk forhandlede jeg videre med kommunen frem til onsdag 28.februar, hvor vi vitterligt var to timer fra at nå en løsning om et nyt ungdomshus. Aldrig havde vi været så tæt på målstregen uden at nå den. Jeg tog hjem, dybt deprimeret og sov længe næste dag. Da jeg vågnede, var rydningen i gang.« Kl. 7 om morgenen 1. marts 2007 begynder politiet rydningen af Ungdomshuset på Jagtvej 69.Adam O., kunstner og aktivist i Ungdomshuset, fortalt til podcasten Kontoret: »Dagen før rydningen havde der været koncert i Ungdomshuset, så jeg var nok kommet i seng ved to-tiden. Jeg ligger og sover i en køjeseng i et lille rum ved siden af vagtrummet, hvor nattevagten sad () Klokken lidt i syv bliver vi vækket af en af vores kammerater, der råber ' alarm'. Det var noget, vi havde forberedt os rigtig meget på. Det var blevet banket ind i hovedet på folk, at man råbte og skreg alt muligt hele tiden i Ungdomshuset - fordi det var Ungdomshuset - men man måtte ikke råbe ' alarm'. Hvis der blev råbt ' alarm', så var det alvor.« Flemming Steen Munch, vicepolitiinspektør i Københavns Politi: »Jeg stod i badet, da Per Larsen (chefpolitiinspektør, red.) ringede og på sin Valby-drengefacon sagde: ' Så kan du godt lette røven, vi står på taget!'. Det var første gang i min karriere, jeg oplevede, at os på ledelsesgangen ikke anede, hvad der skulle ske. Det var bare med at komme afsted, for nu gik det løs.« Per Larsen, chefpolitiinspektør i Københavns Politi: »Vi frygtede, at rydningen af Jagtvej 69 ville føre til alvorlige skader, og at nogen mistede livet. Derfor måtte ingen vide, hvornår det skulle finde sted. Vi håndterede det med aktionsstyrken i PET, der blev fløjet ind med helikopter kl. 7, inden beboerne i huset var stået op. De beredskabsfolk, der i løbet af natten blev forberedt på at styre trafikken, fik frataget deres mobiltelefoner. På det tidspunkt var det den største politiaktion nogensinde på dansk jord.« Uwe Pedersen, boghandler i Nørrebrogade: »Store biler begyndte at suse forbi butikken.Vi kiggede ud ad vinduet og så helikoptere og en masse soldater, der blev firet ned, det var som en amerikansk actionfilm. Vi kiggede på hinanden, og nogen sagde: ' Hvad fanden sker der?'. Så begyndte sirenerne.Adam O., kunstner og aktivist i Ungdomshuset, fortalt til podcasten Kontoret: »Vi kan høre den her ' fum fum fum fum', og huset ryster nærmest. Man kan se skyggen af de her enorme helikoptere op gennem loftslemmen.() En af mine kammerater kravler op ad stigen til taget, og så hopper han ned igen og rammer gulvet, og på det tidspunkt kan vi mærke gassen. Folk tager deres gasmasker på.Så lyder der et brag inde fra piratradioen. Glas, træ, der bliver flået i stykker. Vi kan se ned ad den mørke gang inde fra piratradioen, der kan vi se skikkelser bevæge sig. Det er ikke vores kammerater. Vi kan se politiskjolde og hjelme.« Per Larsen, chefpolitiinspektør i Københavns Politi: »Aktionen forløb meget hurtigt (i alt 52 minutter tog det, red.), rydningen foregik heldigvis uden de store problemer. Men der skete jo så det, at byen eksploderede halvanden times tid efter.« Adam O., kunstner og aktivist i Ungdomshuset, fortalt til podcasten Kontoret: »Når det kommer til en-til-en slåskamp, kommer det til at gå meget stærkt med de trænede folk fra politiet mod en flok magre punkere () Jeg bliver ramt på min gasmaske, den tager det meste af slaget, men jeg er ude et splitsekund.Jeg vågner op med ansigtet i jorden og kan se min kammerat ved siden af mig er blevet anholdt, og de her indsatsstyrkefolk rykker frem. De bagerste har trukne maskinpistoler, de forreste har skjold og knipler. () Vi får flået vores gasmasker af, hvilket gør det afsindigt svært at se noget og trække vejret.Der slutter vores kamp.« I de efterfølgende timer samler demonstranter sig flere steder i København. Ved Nørrebrogade og i sidegaderne kommer autonome i karambolage med politiet. Kampene trækker ind i Sjællandsgade Skole, hvor der foretages voldsomme anholdelser i skolegården, mens børnene ser på.Janni Pedersen, reporter, TV2 News: »Jeg sendte live foran Jagtvej 69, mens min telefon kimede i lommen. I en pause så jeg, det var Sjællandsgade Skole, der havde ringet.Seks gange. I røret kunne jeg høre en lærer sige, at min ni-årige datter Nanna var meget urolig, og jeg kunne høre Nanna helt hysterisk i baggrunden. Hun vidste jo godt, at jeg stod midt i orkanens øje. I næste live-sending kunne jeg mærke, telefonen ringede igen. Så var det, jeg på åben skærm sagde noget i retning af: ' Jeg er simpelthen nødt til at smutte, for nu er jeg nødt til at være nogens mor i stedet for at være journalist'.« Flemming Steen Munch, vicepolitinspektør i Københavns Politi: »Jeg stod ved en afspærring på Jagtvej, da Janni (Pedersen, red.) kom hen og spurgte, om hun måtte komme forbi. Hendes datter var meget fortvivlet, for de kastede sten i gaden, og der var tåregas. Jeg sagde: ' Hop ind i bilen, så kører jeg dig så tæt på, vi kan komme'. Vi var nået op af Griffenfeldsgade, da vi så, vejen var spærret af. En 8-10 sortklædte typer, maskerede hele banden, kom susende frem og overdængede bilen med sten.Janni Pedersen, reporter, TV2 News: »' Lav en U-vending!' råbte jeg. Vinduet var rullet ned, og jeg kunne simpelthen ikke få den skide automatknap til at virke. Den hætteklædte fyr var en meter fra bilen, da jeg endelig fik rullet op. Jeg kan ikke huske, om vinduet splintrede eller tog brostenen, men jeg husker, at hvis ikke jeg havde fået det vindue op, havde jeg fået brostenen i hovedet. Og så havde jeg ikke været her i dag. Flemming (Steen Munch, red.) lavede det sejeste sving - schriiitsj - og så satte han bilen i vild fart. Vi kom væk, og jeg nåede hen til min datter.« Den store demonstration er annonceret til kl. 16, hvor flere tusind mennesker mødes ved Blågårds Plads. Derfra breder menneskemængden sig ud over Nørrebrogade og ned mod Jagtvej.Affaldscontainere sættes i brand flere steder i byen. Kampklædt politi forsøger at håndtere trykket med afspærringer, tåregas og knipler.48 mennesker anholdes i aktionen, der senere bliver kendt som ' Knibtangsmanøvren'.Mogens Lauridsen, øverste operationsansvarlige for Københavns Politi: »Mange af demonstranterne var krigeriske, det virkede farligt, og vi var nervøse for, at hvis de nåede helt ned til afspærringen, ville vi ikke kunne styre det. Vi var så pressede, at jeg bad Per Larsen om tilladelse til at bruge tåregas. Det var specielt. Siden 90' erne havde vi droppet at bruge tåregas og knibler til voldelige demonstrationer, fordi det betød, at vi ganske vist spredte folk, men vi fangede aldrig nogen. Senere så jeg luftbillederne fra tv - der var røgskyer fra Nørrebro og ud til Amager. Københavns skyline lignede noget fra Vestbredden.« Anna Bryhl, demonstrant: »Jeg kunne se de sortklædte folk, der kastede med sten mod politiet 50 meter foran, men nede ved os var stemningen sådan set fredelig.Jeg var lige fyldt 18 år og netop kommet hjem fra Spanien to dage før, så jeg havde ikke noget at gøre med Ungdomshuset, men jeg ville gerne støtte op. Da politiet lavede knibtangsmanøvren, rykkede vi ind til siden, så de kunne gøre deres arbejde, mens alle stenkasterne løb væk. Så anholdte de os meget brutalt og satte os i futtog. Politiet troede vist, de havde fanget den hårde kerne, men bag mig sad en 53-årig mand med dårligt ben og en 64-årig ortopædkirurg.« Karin Borup, pensionist, fhv.ortopædkirurg: »Det var helt til grin. Politiet fangede ikke en eneste af dem, der faktisk havde været voldelige, så de anholdt os bare for at vise, de havde gjort noget. Jeg blev tiltalt for at have kastet med brosten, og da jeg afviste, sagde de, jeg var fuld af løgn. Meget sent i retssagen dukkede der så nogle billeder op, der viste, at jeg aktivt havde prøvet at stoppe de stenkastende idioter. Det reddede mig, ellers var jeg blevet dømt. Det var skammeligt, som politiet løj.« Lisbeth Bryhl, mor til anholdte Anna Bryhl: »Jeg fulgte af gode grunde retssagerne tæt.Politirapporterne var skrevet af en betjent, vi kaldte ' Steensikre Steen'. Han påstod, at han havde set hver og én af de 50 anholdte i knibtangsmanøvren kaste med sten. Det hele var et bizart teater.« Sysette Vinding Kruse, forsvarsadvokat: »Jeg var en af de 10-15 advokater, der blev kaldt ind om natten, fordi de her 48 anholdte skulle fremstilles i grundlovsforhør. Alle blev tiltalt for vold mod politiet, grov vold, stenkast og optøjer. Det var takket være billede-og videomaterialet i de efterfølgende retssager, at politimanden, der havde lavet rapporten, måtte indrømme, at han slet ikke havde set, hvad han havde skrevet i sin rapport; at alle de anholdte havde kastet med sten mod politiet.Derefter blev alle frikendt. Senere så jeg, at Per Larsen havde kaldt knibtangsmanøvren for en ' smuk politiaktion' i Euroman. Det var rystende læsning for mig - en skandale.« Per Larsen, chefpolitiinspektør i Københavns Politi: »Det var en smuk manøvre forstået på den måde, at den midt i kampens hede lagde en dæmper på optøjerne. Der var jo rimeligt meget tryk på kedlerne lige der. Men hvis man efterfølgende ligefrem lavede falske rapporter, vil jeg betegne det som en katastrofe. Vores hovedproblem var - og forbliver - at dokumentere den enkelte persons handlinger i den slags demonstrationer. Men det var hamrende uheldigt, og det rokkede ved politiets troværdighed.« Ud på natten aftager gadekampene, men demonstrationer og sporadiske uroligheder bryder frem i de efterfølgende uger og måneder.Tidligt om morgenen 5. marts påbegynder et anonymt firma under politibeskyttelse nedrivningen af Ungdomshuset på Jagtvej 69.Arbejderne er maskerede. I de efterfølgende torsdage arrangeres store demonstrationer med krav om et nyt ungdomshus. Efter lange forhandlinger lykkes det at finde et nyt sted.Ungdomshuset på Dortheavej 61 åbner 18.oktober 2008.Knud Foldschack, advokat: »Det var dejligt, det endte med et nyt hus.Men kampen om Ungdomshuset endte med at koste et trecifret millionbeløb alt i alt, hvis jeg husker rigtigt. Hvis vi skal lære noget af forløbet, er det, at der i ethvert samfund opstår minoritetsbehov. Nogle gange opstår der sager, hvor den kolde jura ikke må vinde, og Jagtvej 69 var en af den slags sager. Men det kræver, at det offentlige system kan udvise stor tolerance.« Ruth Evensen, leder af Faderhuset: »Vi kiggede på en masse modeller for at bygge et medborgerhus på Jagtvej 69, men der var ingen villighed fra nogen parter til at få stedet op at stå. Til sidst gav vi op. Jeg vil aldrig acceptere volden, men samtidig har jeg hele tiden syntes, at det var synd for de unge.Kommunen var ikke sit ansvar voksent. Hvis de har givet dem et hus, skal de jo ikke tage det igen. Og de skulle aldrig have solgt den grund, men derimod have sørget for at løse problemerne, de havde med Jagtvej 69, i stedet for at give sorteper videre.« Marco Malcorps, aktivist i Ungdomshuset: »Det er fint, vi fik et hus på Dortheavej, men det var som at sætte et plaster på et åbent kødsår, du selv har lavet. Forløbet giver ingen mening. Jeg var dengang overbevist om, at vi skulle ud, så de kunne bygge en metrostation på grunden. I dag aner jeg ikke, hvad de var ude på. Jeg kan stadig ikke gå forbi Jagtvej 69 uden at få et stik i hjertet. Og den dag, jeg går forbi uden at få en knude i maven, har jeg mistet en del af mig selv.«.Udsagnene i denne artikel er kildernes personlige beretninger, som enkelte gange modstrider hinanden. Information har forsøgt at verificere alle oplysninger om de konkrete hændelsesforløb, men det har ikke været muligt i alle tilfælde.sebk@information.dk Jeg arvede en rigtig møgsag med Ungdomshuset, for den stod og dirrede mellem to lige fundamentalistiske grupperinger, der ikke var i stand til at se den andens synspunkter eller argumenter Ritt Bjerregaard Overborgmester, København Jeg ville ikke bøje mig for deres logik, at hvis de bare brændte nok biler af, smadrede tilpas mange ruder og skabte sig, så skulle de nok få det, som de ville have det Ruth Evensen Faderhuset.
For præcis ti år siden stod København i flammer, og hundredvis af mennesker blev anholdt under voldsomme demonstrationer for Ungdomshuset. Men kampen om Jagtvej 69 startede allerede i 1999, da politikerne på Københavns Rådhus besluttede at sælge det hus, brugerne mente, de havde fået i gave. Ti år efter rydningen af Ungdomshuset på Nørrebro fortæller 18 hovedpersoner om deres personlige oplevelse af forløbet, der den dag i dag vækker uenighed og stærke følelser.
Det er i dag 10 år siden, at politiets terrorstyrker ryddede Ungdomshuset på Jagtvej 69 på Nørrebro. Rydningen udløste voldsomme protester i store dele af København." Bystyret valgte magtens vej i stedet for en forhandlingsløsning, ensretning i stedet for mangfoldighed. De politikere, der har solgt huset, bærer ansvaret for den uro, der nu præger København", skrev Arbejderen på forsiden dagen efter rydningen.Københavns Kommune solgte i 2000 Ungdomshuset.Køberen var stråmand for den kristne sekt Faderhuset, der meddelte, at de ville indrette huset som et kristent ungdomshus.Ungdomshusets brugere nægtede at forlade huset og førte op gennem 00' erne en langvarig politisk og juridisk kamp for at bevare Jagtvej 69 som et selvstyrende ungdomshus.JURIDISK GALEHUSMen de unge tabte sagen i både byret og landsret og blev nægtet adgang til Højesteret.Da de ikke ville forlade huset, skred politiet til rydning.Nørrebro kom nærmest i undtagelsestilstand.Tusindvis af Ungdomshustilhængere protestere og demonstrerede. De blev mødt af et massivt politiopbud.Politiet brugte pansrede køretøjer mod de hastigt byggede barrikader og var flittige med både knipler og tåregas. Der blev gennemført massearrestationer, præventive anholdelser, vilkårlige kropsvisitationer og ransagninger uden dommerkendelser i private boliger og hos politiske organisationer. Mange af de anholdte blev varetægtsfængslet, selvom de kunne dokumentere, at de ikke havde deltaget i voldelige episoder.Gængse retspolitiske principper blev sat ud af kraft i København i perioden efter rydningen.Efterfølgende skrev ni forsvarsadvokater et åbent brev, hvor de betegnede retstilstanden efter Ungdomshusets rydning som " et juridisk galehus"." Med de mange fængslinger på et yderst spinkelt - for ikke at sige ikke-eksisterende - mistankegrundlag er der sket et skred i retssikkerheden.Bølleoptøjer, vold og hærværk er selvsagt uacceptabelt og skal bekæmpes af politi og domstole.Det har været ekstraordinære dage med meget voldsomme episoder, vi har oplevet.Men det er netop under ekstraordinære omstændigheder, retssystemet skal stå sin prøve, uanset pres fra politi, politikere og befolkning", skriver advokaterne blandt andet i det åbne brev.BRED PROTESTBEVÆGELSEStenkastende demonstranter fyldte meget i mediernes dækning. Men de udgjorde kun en meget lille del af de store demonstrationer, der blev gennemført efter rydningen. Tusindvis af mennesker var på gaden, protesterne samlede langt flere end de daglige brugere af Ungdomshuset.Blandt demonstranterne var både unge og ældre, der støttede tanken om et ungdomshus, der fungerede på de unges egne præmisser.Kampen for Ungdomshuset handlede om langt mere end et enkelt hus. Det var en kamp for retten til at skabe en alternativ og mangfoldig kultur. Det var en kamp mod normalisering og kommercialisering af den progressive og folkelige kultur.Også fra kulturfolk og københavnske fagforeninger var der støtte til kampen mod rydningen af Ungdomshuset." Mange bands skylder steder som Ungdomshuset hele deres karriere. Hele musikbranchen er blevet påvirket af dette sted og kulturene omkring dets eksistens", udtalte kulturmedarbejder Jesper F. K. Pramming den 10. marts til Arbejderen." Hvis man tror, at man kan fjerne en ungdomskultur, med alt hvad den indebærer af politiske holdninger, musik og kunst ved at lukke et hus, tager man grueligt fejl. Den bliver blot stærkere i modvind", sagde Piet Breinholm Bendtsen, musiker og komponist i samme avis.Og han fik ret. Efter rydningen blev der opbygget en stærk bevægelse bag kravet om et nyt ungdomshus på de unges egne præmisser.Igennem halvandet år var der hver uge demonstration for et nyt unddomshus.Sideløbende blev gennemført en lang række kreative aktioner, happenings og besættelser.KAMPEN GAV RESULTATTil sidst gav kampen resultat. Den 18. oktober 2008 åbnede Ungdomshuset på Dortheavej i Københavns Nordvestkvarter som et selvstyrende kulturhus.Men stadig markeres årsdagen for rydningen - den 1. marts. I indkaldelsen til årets demonstration, skriver Ungdomshuset: " 10 år efter rydningen har mange ting ændret sig. Faderhuset er dødt, og vi har vundet kampen for et nyt hus - men den arrogance og kynisme, der er blevet regeringens og Københavns Kommunes varemærke, lever videre i bedste velgående. Den politik, der førte til Ungdomshusets rydning, fortsætter sit frontalangreb mod ikke blot den alternative ungdomskultur, men mod hele Nørrebro.".Kampen for ungdomshuset handlede om langt mere end et enkelt hus.JAGTVEJ 69Bygningen, der senere blev til Ungdomshuset, blev rejst af den københavnske fagbevægelse i 1897 som et Folkets Hus. Det fungerede som center for arbejderkultur og politiske aktiviteter.I 1950' erne overtog Københavns Kommune bygningen. I 1982 blev den overdraget til aktivister fra bz-bevægelsen, der indrettede det til et selvstyrende ungdomshus. Huset udviklede sig til et alternativt kulturelt, politisk og socialt center.I 2000 solgte kommunen Ungdomshuset til aktieselskabet Human A/ S, der viste sig at være stråmand for den kristne sekt Faderhuset. Ungdomshusets brugere nægtede Faderhuset adgang til bygningen og blev derfor stævnet.Både byretten og landsretten gav Faderhuset ret.Fonden Jagtvej 69 under ledelse af advokat Knud Foldschack forsøgte at købe Jagtvej 69 af Faderhuset, men blev afvist.1. marts 2007 blev huset ryddet, og få dage efter blev bygningen revet ned. Siden har grunden liggen hen som en tomt. De sidste tre år har unge omdannet den til en byhave. Lige nu har ejeren af grunden planer om at lave en midlertidig containerby for unge hjemløse på stedet.
HISTORIE Rydningen af Ungdomshuset på Jagtvej den 1. marts 2007 blev mødt af massive protester. Der blev opbygget en stor og bred bevægelse for et nyt ungdomshus. Efter halvandet års kamp gav kommunen sig.
Det kan blæse, hagle, regne eller sne. Baderingen skal flyttes.Præst Pernille Østrem står i mørket nede på kirkepladsen foran Stefanskirken med ryggen til københavnske Nørrebrogade. Hun kigger op på kirketårnet, hvor der hænger et kæmpestort banner med en nattehimmel, hyrder, engle, Josef og Maria, og midt på - lige bag nummer 24 - skinner en ledestjerne.En badering omvundet med en lyskæde hænger og indkranser tallet 3. Det er kirkens julekalender, som tæller ned til årets mest populære kirkebegivenhed, så ' Battlefield'-spillerne på netcafeen og kunderne hos Al-Hussein Gold Souk overfor måske stopper op og bliver mindet om, at det er oppeover.Hver decemberaften frem til juleaften går en frivillig fra menighedsrådet op i kirketårnet for at fire ringen på plads om morgendagens dato, mens kirketjeneren eller præsten står nede på kirkepladsen og instruerer, så placeringen bliver præcis.»Altså, der i aftes ved nitiden tænkte jeg ' Pyh, nu skal jeg jo ud at flytte baderingen'.Men det bliver først jul, hvis den ring bliver flyttet ordentligt rundt«, siger Pernille Østrem.Jul på NørrebroHun er kendt som præsten, der tydeligt og fyndigt gav råd og vejledning til unge par om parforhold og kærlighed i 1. sæson af DR 3-realityprogrammet ' Gift ved første blik'.Hun er præsten, der som nyuddannet straks fik tjeneste ved selveste Københavns Domkirke, men valgte at skifte den ud med en mere beskeden adresse på Nørrebro, da chancen bød sig, fordi hun her kan udfolde sin aktivistiske kristendom i sin slægts kvarter, hvor kun 60 procent er medlem af folkekirken.Hun er præsten, der gik viralt, da hun dansede og smed præstekjolen til ' discolavn' med oprørte avisskriverier til følge.Hun er præsten, der ikke turde se ' Herrens veje' på DR 1, for hvad nu hvis Lars Mikkelsen drejer sig venstre om fra alteret, eller hvis hans pibekrave ikke er pænt stivet? Og hun er præsten, der efter bandeskyderi i kvarteret var med til at stifte græsrodsinitiativet ' Vi tager gaden tilbage'.Pernille Østrem er både traditionel og kontroversiel. Hun er en præst med en stærk tro på Gud. Og en stærk tro på, at man som præst skal gå ud på gaden, gøre kristendommen relevant, møde folk og gøre en forskel.Eddermame, som hun nok selv ville sige.Og i årene, der er gået, har hun stået i Mjølnerparken, på Den Røde Plads, på Ragnhildgade, på Rovsinggade, på Heimdalsgade, når der har været overfald eller skyderier på Nørrebro. Her har hun sammen med naboer og støtter stået med blomster, kaffe og kage og klar til en snak med de lokale, der har sørget, været bange eller vrede over bandernes hærgen i bydelen.Vold og skyderi er også et af de temaer, der står øverst på idélisten, når hun skal skrive sin juleprædiken. Fordi det har fyldt og fylder stadig meget for mange på Nørrebro. Så der er brug for at gøre status, mener præsten, for at indgyde håb og opfordre til sammenhold og en fælles indsats i kvarteret, så freden igen kan indfinde sig. Og det er noget, hun bruger decemberdagene og adventstiden til at tænke over.Det fortæller Pernille Østrem, da Politiken møder hende 4. december i kontoret i præstegården. For ja, selv om kirken ligger pladask på Nørrebrogade, er der stadig en gammel fin embedsbolig med høje stuer, have og det hele bag ved plankeværket.Hun er lige kommet ind ad døren og skal om lidt til »fucking Glostrup« og hente et nyt simkort, fordi hun i onsdags hældte en liter kogende vand ud over sin telefon. Pernille Østrem giver katten mad, byder på en danskvand og glemmer at tage noget til sig selv, selvom hun ikke har fået andet at spise hele dagen end knækbrød med tahin og æble i morges.Hun smider støvlerne og sætter sig i lænestolen i kontorets hjørne og trækker fødderne i de stribede striksokker op under sig. Det er her, hun møder sognebørn, der har mistet deres nære og kære, her hun taler med par, hun skal vie, og her forbereder hun sig og skriver sine prædikener. På skrivebordet står en stationær computer, mens boner fra Kvickly, håndsprit og en stak papirer vidner om travlhed og hverdagsliv.Bortset fra en julekugle med kattemotiv, som præsten lige har fået foræret, er der ikke meget julestemning at spore i kontoret. Dagene op til 24. december respekteres her som ventetid.»I princippet kunne man jo have haft en juledepression, men det har jeg ikke«. Det er ikke en fortalelse. Pernille Østrem kalder konsekvent juledekoration for juledepression. Og hun bliver helt »træt i sjælen«, når det vrimler med julepynt mange uger før juleaften.»Vi fratager os selv muligheden for forventningens glæde, for jeg tror ikke på, man kan være i julestemning i over en måned. Det starter jo midt i november med julestuer i skoler og børnehaver, og det gør mig ked af det, når de voksne ser jagede ud, og jeg hører et barn sige ' jeg er stresset'. Og så er der 27 julefrokoster, så man har fået al den lækre julemad allerede... Altså, jeg bliver gal i hovedet på vores alle sammens vegne, for det har vi ikke fortjent. Lad os dog gå langsomt frem! Vi har et gammelt kristent princip om, at vi forbereder os over fire søndage i advent først, fordi det er sundt for sjælen«. Hvorfor er det sundt for sjælen? »Man bliver klar. Det er ligesom, når man står op om morgenen. Man har jo brug for et bad, for at børste tænder, få øjne, spise morgenmad og spartle ansigtet på, før man går ud. Og der er ting, man gør hver jul for at komme i den rette stemning. Både med maden og pynten, men også åndeligt og psykologisk«. Ud over at bruge tiden på at planlægge og blive mentalt rustet til julens fester og strabadser handler advent om at dvæle ved forventningerne og ved traditionerne, mener Pernille Østrem.Og hun kunne ikke selv drømme om at vælte julekonfekt eller flæskesteg indenbords som opvarmning til højtiden. Hun efterlever princippet om advent som ventetid, fordi det er et teologisk, åndeligt og kirkeligt princip.»Adventstiden er forberedelsestiden, hvor man får dej under neglene, mærker brunkageduften i næsen, bager småkagerne, lægger dem i en dåse - og venter med at spise dem!«.Højmesse med pyjamasparty2. søndag i advent giver Pernille Østrem hånd til alle, der kommer ind i kirken. Ja, faktisk er hun på knus med mange af de fremmødte og snakker lidt med dem, før de tusser op ad midtergangen og finder plads på de rankryggede bænke.Præstens lange hår er blevet tæmmet, blankredt og sat op øverst på hovedet, og hun har mascara på øjenvipperne.Klar til sin hovedrolle.Pladserne fyldes hurtigere og hurtigere, i takt med at minutterne op til gudstjenesten svinder ind.En gråhåret dame med praktisk rygsæk krabber sig ind på en bænk, men rejser sig igen, da hun får øje på en bekendt og vinker.Hen over kirkebænkene bliver der flere steder udvekslet kram og hilsner. Og der ties ikke andægtigt, men sludres lavmælt overalt i kirken, der næsten er fuld og i anledning af den årlige julebasar plastret til med stigereoler med tombolapræmier og borde dækket med kurve med hjemmestrikkede strømper, bamser og babytøj, hjemmelavet jordbærsaft og syltetøj og køleskabsmagneter lavet af scrabblebrikker med ord som ' Føkk', ' Zap', ' Suk' og ' LOL'.Og her er ikke bare et, men tre juletræer: et almindeligt grantræ uden pynt (skubbet lidt til side, i venteposition), et lyserødt plastikjuletræ og et guldsprayet grantræ, som er båret ind for den større sags tjeneste: at skabe julestemning til basaren.Fra prædikestolen fortæller Pernille Østrem om et »udendørs pyjamasparty«, en lignelse om 10 unge brudepiger, der i natten venter på deres brudgom.De glæder sig til at møde Jesus. De forventningsfulde piger ligger på en bakkeskråning, mærker, hvordan insekter kribler og krabler omkring dem, lytter til nattens lyde. Præsten forklarer, at »pigerne på bakken, det er os«. Nogle af pigerne har olie nok på lampen, så de kan blive fundet i mørket og komme med til bryllupsfest, andre har ikke, forklarer præsten og tager fat om prædikestolens karm.»Tough shit for jer, I har ikke flere klip på balkortet!«. En ældre mand med en glitrende juletræsbroche på brystet og en ung fyr i skovmandsskjorte kigger begge op med et ryk.»Nej. Sådan siger Jesus ikke«, trøster Pernille Østrem menigheden.Budskabet er anderledes positivt: »Våg fra nu af med lampen tændt i mørket. Der er også lys og åbne døre for dig. Det er et håb, vi kan tage med os herfra i dag«. Hun runder af med at bede for misbrugere, for hjemløse, for skilte og sammenbragte familier og minder om, at den kommende uge vil byde på gospel, koncert med De Homofone, og at man til Lucia kan komme og ride på Jens og Joan. Uden at uddybe, at Jens og Joan i øvrigt er æsler.Højmessen slutter med altergang og med, at alle rejser sig og ønsker hinanden ' guds fred' med et håndtryk og øjenkontakt på kryds og tværs.Og så kan basaren begynde. Midtergangen stopper hurtigt til med kirkegængere, der med et slag er blevet til kunder og skal sikre sig strik. Neden for trappen til alteret snurrer en mikroovn med æbleskiver, der skal varmes. I alt bliver der denne søndag samlet 30.000 ind til julehjælp til sognets fattige.PostNord på prædikestolenUd over æselridning på Nørrebrogade, koncerter og basarknas kan ventetiden passende bruges til at dvæle ved gentagelsen, ved traditionen, ved forgængeligheden, uddyber præsten i lænestolen i præstegården en lille uge tidligere.»Men man kan selvfølgelig også bare spænde flæskekorkbæltet på og nissebadedragten og kaste sig ud i risalamande og være brandstiv hele december«, tilføjer hun.Er det ikke sådan, de fleste gør? Der er vel ikke mange, kristne eller ej, der tænker december som ventetid? »Så går de jo glip af noget. De fleste af os har rigtig svært ved behovsudsættelse.Men hvis det tager så og så mange uger for blodpølsen at modnes, eller hvis det tager 8 dage at rejse derhen, hvor man skal fejre jul, får man processen forærende. Det er jo også derfor, folk går pilgrimsfærd. For når vi mærker efter, så ved vi godt, at det er sundt for os.Men vi har virkelig dårlige kår for at gennemføre det, for at vente«. Mobilen, der ligger på armlænet, bimler.»Årh nej. Det gider jeg ikke lige nu.Det er nogen, der vil sælge noget«. Præstens hverdag er travl. Så travl, at hun har bestemt sig for at rejse væk for at få ro til at skrive sin juleprædiken. Den grundlæggende idé er dog på plads. I løbet af sine 15 minutter på prædikestolen vil hun fiske julepost op af en stor Post-Nord-sæk og læse op af fejladresserede breve og julekort.Pernille Østrem er klædt i sorte jeans og en træningstrøje, hvor ærmerne har huller, som tommelen stikker ud igennem.Hun løfter op i sit store kraftige hår. Som hun sidder der i den gamle uldpolstrede lænestol og kigger ud under pandehåret, ligner hun næsten en hyggelig nisse. Men det er ikke tø-hø-vittigheder eller lalleglade julerier, der strømmer fra hendes mund.Præsten ser med stor alvor på sæsonen.Og på sine forpligtelser i juletiden.Ikke mindst juleprædikenen er noget helt særligt. Den skal være relevant, gribe tilhørerne om hjertet og formidle budskabet om, at der er håb i verden, at der findes en Gud, som har bøjet sig så dybt ned, at han lod sig føde som menneske.»Når vi står der - på den alleryderste blindvej - og ikke ved, hvordan vi skal vende om, så har han også været der, så har han gået de skridt. Vi har en nær Gud, ikke en fjern Gud. Ikke en, der har sat det hele i gang og så bare sætter sig til at spille bridge med englene. Vi har ikke bare en medvidende Gud, vi har en medlidende Gud«, forklarer hun.Så er scenen ligesom sat. Det er alvor, men det må godt formidles legende let, fortæller præsten om planen for årets juleprædiken med postsæk.»Altså, det er noget, jeg digter frit fra leveren. Og derigennem får jeg fortalt noget om bandekrig, stressjul, advent, Jesus-barnet, forventninger, julesorg og fattigdom. For jeg kan frit fabulere inden for den ramme«.Som en tankstationPernille Østrem har lige siden sin indsættelse arbejdet kreativt med sine prædikeners format. Således er den røde murstenskirke fra 1873 både Nørrebros næstældste kirke og en af de mest utraditionelle, når det kommer til formidlingen af det kristne budskab.Pernille Østrem har optrådt med en pastiche på et Yahya Hassan-digt i sin årlige nytårstale, hun har holdt pinseprædiken ud fra demonstrationsskilte, og sidst hun holdt juleprædikenen, var den bygget op som en eksamen.For præsten ser det som sin fineste opgave at tale på en måde, så budskabet bliver hørt, og hun arbejder ud fra tanken om, at Stefanskirken skal fungere som en ' åndelig tankstation'.»Der er mange åndelige tankstationer her i kvarteret. Lille Peter, værtshuset henne på hjørnet, er også en åndelig tankstation. Biblioteket er, yogacentret er, og moskeen er også. Så vi vil gerne rage op. Og vi har en åndelig tankstation, hvor vi tror på, at Jesus er Guds søn, og vi tror på, at der er nok kærlighed i verden til alle mennesker. Og her skal man kunne komme ind og få fyldt op«, forklarer Pernille Østrem.Og hvilke emner mener hun så, at folk på Nørrebro trænger til at blive tanket op med netop i 2017? Et oplagt tema for årets juleprædiken, som udspringer af præstens egen faste fra medier af enhver slags (hun har opsagt sit avisabonnement og smidt tv'et ud), er magtesløshed, mener præsten.»For hvad kan man stille op med fi-nansloven, Nordkorea og Jerusalem?«, som hun spørger.Præsten forestiller sig også, at et barn har skrevet til sin mormor om, at skilte far og mor skal holde op med at skændes, at de voksne må tage sig sammen.Både på familieplan og verdensplan. Eller at en, der er alene, måske har sendt et brev til sig selv eller måske bare en konvolut med et hjerte udenpå. Det kan også være et pralende 8-siders julebrev eller en klage, der er adresseret til ' præsten, Nørrebro'.»Eller man kan også forestille sig en brevskriver, der er taknemmelig for ikke at være blevet skudt i år. Tage den lidt på kornet«, siger præsten, der i de forgangne år selv har måttet søge ly og sammen med børn og voksne vente på, at faren drev over.»Jeg kan godt forstå, at nogle får lyst til at komme væk og ikke vil have, at deres børn skal gå på en skole, hvor der pludselig løber kampklædt politi rundt, men vi bliver nødt til at gøre modstand med en lidt hippieagtig tilgang«. Det hippieagtige handler blandt andet om et badge, som er lavet med inspiration fra en Bjørn Nørgaard-skulptur, der står på Aksel Larsens Plads nogle hundrede meter fra kirken. Her har kunstneren smeltet våben indleveret ved en frit lejde-aktion om til et stort rødt hjerte.»Det er Nørrebros hjerte, og det kan man gå med som badge. Det er vores hjerteblod, det her«. Men det er vel svært reelt at stille noget op? Du kan jo ikke gå hen og fravriste bandemedlemmerne deres våben? »Nej, men man kan fravriste den yngre generation ideen om, at det er den vej, de skal gå«, siger hun med et insisterede blik under pandehåret.»Man kan sørge for exitprogrammer og for tilbud, der giver mening. Skole, naboer, beboere og forældre skal sige ' det er ikke sådan, vi gør', men i stedet ' det er sådan her, vi gør'. Og der kommer også et pres på de mødre, fædre, onkler og tanter til de drenge, for de bliver så upopulære, så familierne til sidst begynder at vride armen om på dem. Tidligere bandemedlemmer har sagt til mig, at det eneste, de har respekt for, er deres mor og far og måske imamen. Så der skal komme sådan et meget bestemt kærlighedspres fra hele lokalsamfundet«. Det handler om dialog, om naboskab og - i præstens termer - om næstekærlighed.»Vi vil have, at alle skal kunne mærke deres menneskeværd. Hvert menneskeliv har et værd, som vi skal passe på. Bande-borgernes liv har også en uvurderlig ukrænkelig værdi, som de ikke selv respekterer og ærer. Men det vil vi blive ved med. Og de skal have nogle alternativer og kunne drages ind i et fællesskab«, mener Pernille Østrem.Derfor ønsker hun at bidrage til fællesskabet, til at styrke det. Og derfor har Stefanskirken de seneste år for eksempel været vært ved en stor ramadanmiddag ude på kirkepladsen. Kun 60 procent af sognets indbyggere tilhører folkekirken, og en dialog på tværs af religiøse overbevisninger er nødvendig - for julefreden og for fred i det hele taget.Så kører juletogetSelv om præsten taler om juledepressioner og ikke dyrker juleklip eller vatlandskaber, er hun begejstret for julens traditionelle elementer. Bare de bliver serveret til rette tid. Det vil sige, når baderingen på kirkens facade er placeret ud for de højeste tal: ikke for tidligt.Så hvordan indfinder julestemningen sig hos dig? »Duften af flæsk, ikke?«. Hun griner og tilføjer efter lidt betænkningstid: »Og når jeg bærer juletræet ind. Så er det alvor. Det er bare så fedt. Så er der fuldt blus på. Så får vi omsider lov til at tænde det hele.Der er gran, juletræ og engle, der trutter i basun på orglet. Så kører julebussen«. Men reelt begynder julen først ved midnat, påpeger præsten.»Det vi har 24.december, er sådan...« Hun gisper pludselig højlydt som en hund, der har galopperet hele vejen ned ad Nørrebrogade med en stor medisterpølse i syne.»Vi kan slet ikke styre det. Det med at gå i kirke juleaften er faktisk en forholdsvis ny tradition. Der er ikke nogen teologisk begrundelse for, at jeg skal holde gudstjeneste 24. december«. For præsten er det da også ved midnatsmessen efter en lang juleaftensdag med to prædikener for fuld kirke om eftermiddagen samt julemad, gæster og dans om træet i præstegården, at den helt intense religiøse inderlighed ind-finder sig. Her er kirken kun oplyst af levende lys, og de sædvanligvis omkring 150 fremmødte kirkegængere stimler sammen om fødselsikonet, der er båret frem ved døbefonten til den særlige begivenhed.Messen tager udgangspunkt i »den mest intense længsel, man kan forestille sig«, som præsten siger.»Så meget længes Gud efter os. Så meget elsker han os. Så han bøjede sig allerdybest ned og gjorde sig til menneske. Og han gjorde sig fuldstændig sårbar og magtesløs, så vi må bøje os ned til krybben.Han blev født det allermest usle sted, hvor han kunne have fået streptokokker 27 gange, og så skal mennesket tage ham i favn, ligesom vi alle sammen længes efter at blive taget i favn. Det er selvfølgelig en trossag, en eksistentiel sag, en håbssag. Når man kommer derind, helt fortættet, en julenat... Ja, det er sådan, juleaften slutter i præstegården«. Selv om Pernille Østrem formelt havde fri juleaften sidste år, hvor hendes kollega havde juletjansen, var hun alligevel i Stefanskirken under gudstjenesterne og hjalp de mange kirkegængere med at finde plads på bænkene, på trappen, på pulpituret og med at rykke sammen.Og i det direkte møde fornemmede hun stærkt, hvordan følelserne sidder uden på vinterfrakken ved højtiden.»Folk har den der ' hvor skal jeg være, er der plads til mig?'. Nogle gange føler vi os jo uretfærdigt behandlet på forhånd.Nogle kommer, fordi de glæder sig uhæmmet til at synge julesalmer og høre prædikenen, men de kan næsten ikke overskue alle de børn. Og når man synger ' Dejlig er jorden', bryder det hele måske sammen, fordi den sang man også til sin mors begravelse.Så der er mange blandede følelser i situationen.Det er prægnant sådan en juleaften«. Uanset hvad kirkegængerne føler dér i kirken, og uanset hvad de tager med fra prædikenen, er Pernille Østrem glad for, at de møder op.»For om ikke andet, så får de lige et lille afbræk fra den julestress, der måske startede midt i november. Hvis de ikke har forberedt sig i adventstiden, hvis de ikke er standset op og har holdt igen, så er der en time lige der, hvor de får mulighed for netop det. Hvis man ikke når at fejre mere advent end det, så kan man i hvert fald gå i kirke juleaftensdag«.birgitte.kjaer@pol.dk Det med at gå i kirke juleaften er faktisk en forholdsvis ny tradition. Der er ikke nogen teologisk begrundelse for, at jeg skal holde gudstjeneste 24. december Man kan selvfølgelig også bare spænde flæskekorkbæltet på og nissebadedragten og kaste sig ud i risalamande og være brandstiv hele december Vi vil have, at alle skal kunne mærke deres menneskeværd.Hvert menneskeliv har et værd, som vi skal passe på.Fakta: BLÅ BOG Pernille Østrem41 år. Cand. theol. fra Københavns Universitet 2006.Sognepræst i Stefanskirken på Nørrebrogade i København siden 2009.Tidligere sognepræst ved Københavns Domkirke.Medstifter af græsrodsinitiativet ' Vi tager gaden tilbage' i forbindelse med bandekrigen på Nørrebro.Kendt i bredere sammenhænge blandt andet for sin medvirken i 1. sæson af DR's ' Gift ved første blik'.
Julepynt, julesmåkager, julekalender, juledekorationer, julefrokoster og julesange. Og så er det ikke engang jul endnu. Sognepræst Pernille Østrem ved Stefanskirken bliver »træt i sjælen« af den alt for tidlige fejring og mener, at vi bør bruge ventetiden op mod jul på at glæde os og være eftertænksomme. Selv bruger hun adventstiden på at skrive på sin juleprædiken - i år med en postsæk som rekvisit.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret ' noget andet'.København er ikke kendt for højhuse.Tværtimod.Men københavnere og turister skal til at vænne sig til at se op med nye kvarterer som Nordhavn og Carlsberg. Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden.Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er 20 højhuse blevet opført i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser om fire planlagte højhuse. Sammenlagt har Københavns Kommune modtaget 157 klager over højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført.Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk. Så snart der er en åben plads, plastrer man den til med højhuse. Dem, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af 00erne var de eneste retningslinjer, der forelå på skrift, en såkaldt rådstueplakat fra 1795, der fastslår, at et den maksimalt tilladte højde på et hus hænger nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter.Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg. I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse i brokvartererne, der skygger for parker og lignende.Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo ovenpå hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området. Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell for brystet. I en kronik i Berlingske skrev borgmesteren om tårnet, at ' når vi bygger så højt, at huset kan ses fra store dele af byen, burde vi stille krav om større arkitektoniske kvaliteter'.Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den.Husene er ikke tænkt som enestående ikoner, men skal ses i et samspil med hinanden. Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk '' Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her Franz Dam, beboer på Nørrebro '' For at imødekomme den efterspørgsel, der er på boliger i byen, er højhuse nødvendige Flemming Steen Munch (V) '' Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt Morten Kabell, teknikog miljøborgmester (EL).Fakta: FaktaKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnHøjhuse opført inden for de sidste 10 år og på vej i Københavns Kommune Under opførelse Eksisterende Vedtaget rammelokalplan Lokalplan under udarbejdelse Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) Østerbro Axel Towers: Tre højhuse på mellem ca. 43 m -61 m Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) Vesterbro Christianshavn Christiansholm (Papirøen): Tre højhuse på 40 m (boliger) Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m Amager.
HØJHUSE For at imødekomme de mange nye borgere mere end fordobles antallet af højhuse i København. Men københavnerne klager, og borgmesteren forstår dem godt.
I da, Nabila og Nicole har sat sig på gulvet uden for deres klasselokale. De tre piger, der går i 7. og 8. klasse, arbejder med et tværfagligt projekt. De klipper og klistrer, og på gulvet er der karton i mange farver.»Det er ret sjovt at komme væk fra den normale undervisning«, siger Nicole om det tværfaglige projekt. Projektet handler om noget, som kan ramme alle: naturkatastrofer.De skelner ikke mellem religiøse overbevisninger, når de slår folk ihjel eller skyller hus og hjem væk i store bølger.På pigernes skole, Lygten Skole på Nørrebro, skelnes der heller ikke mellem religiøse overbevisninger. Men man skal ikke være i tvivl: Lygten Skole er en religiøs skole. Nærmere bestemt en kristen friskole med kristne ritualer og klar forkyndelse af Bibelens ord.Nabila har tørklæde på, så jeg bliver en smule forvirret. Hvorfor går du på en kristen skole, spørger jeg.»Jeg ved faktisk ikke, hvorfor mine forældre har valgt det. Min storesøster gik her, og så tror jeg bare, at de var glade for det«, fortæller Nabila.Jeg tager spørgsmålet med ind på skolelederens kontor. Skolelederen hedder Malene Funch Sørensen og har stået i spidsen for Lygten Skole i fire år. Kristne friskoler i Danmark er kendt for at have en meget homogen elevgruppe. Men Lygten Skole er undtagelsen, der bekræfter reglen. Her er hele 37 forskellige nationaliteter.»Vi er en lokal skole, så vi afspejler det lokale miljø, vi er en del af. Lygten Skole blev ikke grundlagt som en international skole på Nørrebro for 25 år siden. Det er noget, den har udviklet sig til«, siger Malene Funch Sørensen.Én ting er at have kristne elever fra 37 steder i verden - hvorfor i alverden skulle en muslimsk mor eller far have lyst til at sende sit barn på en kristen skole? »Jeg tænker, at det gør de muslimske forældre trygge, at vi på skolen har et religiøst sprog. De kan godt lide, at der er stor åbenhed over for at tale om sin tro«, siger Malene Funch Sørensen.Forældrene ved altså godt, at deres børn ikke kan blive fritaget for de forkyndende elementer i hverdagen? »Ja, selvfølgelig. Det pudsige er, at de faktisk ikke tillægger det så stor betydning.De sender typisk deres børn herhen, fordi de kender andre, der har gået her.De tænker: Hvis de kan, kan vi også. Jeg tror ikke, det er dybere end det«. Malene Funch Sørensen fortæller, at hun har netop har budt velkommen til 10 børn fra den stormomsuste muslimske friskole Nord-Vest Privatskole, der blev lukket af myndighederne efter rod i økonomi og ejerforhold. Heller ikke her var der stort set nogen af forældrene, der stillede spørgsmål ved det kristne islæt på skoleskemaet.Man skal føle sig elsket af GudDa vi har talt lidt sammen på skolens kontor, er det blevet tid til fællessamling. En gang om ugen samles alle skolens elever i kælderen, hvor der er plads til alle 160 elever fra 0. til 9. klasse. Til fællessamling synger man typisk en sang, ser en lille film eller ser nogle elever fremføre et lille teaterstykke. Og så slutter det hele med en fri bøn for dagen, typisk fremført af skolelederen, og et fælles fadervor.Det er et forkyndelsesritual, som er fast for alle, og som ingen kan fritages for, betoner Malene Funch Sørensen: »Selvfølgelig ikke. Det er en del af vores identitet og en del af vores fællesskab. Det er det, vi gør her hos os. Jeg tvinger dem ikke til at folde hænderne og sige noget højt. Men de skal alle være med til fællessamlingen og respektere det«. For 0.-3.-klasse er der tilknyttet en børnepræst, som holder gudstjeneste for børnene en gang om måneden. Heller ikke dette kan man fritages for. Det samme gælder kirkegang for alle skolens elever til jul og påske.Malene Funch Sørensen er selv tilknyttet en af landets store frikirker, pinsekirken.Lygten Skole er i sin tid grundlagt af folk fra pinsekirken, og skolen bor i dag til leje i pinsekirkens lokaler, ligesom et enkelt medlem af bestyrelsen er udpeget af pinsekirken. Men nogen menighedsskole er det ikke. Ifølge Malene Funch Sørensen er det kun to-tre familier fra pinsekirken, der i dag har deres børn gående på skolen.Og når skolen går i kirke til højtiderne, går de i den lokale folkekirke.Hvad med de lærere, du ansætter - skal de være kristne? »De skal alle kunne arbejde for vores grundlag. De behøver ikke være kristne, men jeg ville for eksempel være ked af, hvis de sagde til børnene: Det er godt nok er noget skod, at vi skal til gudstjeneste i dag. Det ville jeg opleve som et problem«. Men vil du beskrive jeres virke som missionerende: Er det et mål, at jeres elever enten bliver troende - eller stærkere i troen? »Hvis de selv vil, ja. Det er vigtigt for os, at vores elever får en positiv oplevelse af, hvad kristendom er. Men om de på sigt bliver kirkegængere, er helt op til dem selv og til familien. Vores mission er, at børn og unge skal lykkes. Jeg tror på, det giver et godt liv, hvis man har en relation til Gud og føler sig kendt og elsket af Gud.Derfor vil jeg være glad, hvis børnene oplever det som positivt at være elsket og værnet af Ham. Om du vil kalde det en mission... Jeg ville jo ikke være med til at drive en kristen skole, hvis ikke jeg syntes, at kristendommen havde noget godt at byde på«.poul.a.pedersen@pol.dk Fakta: FAKTA Religiøse friskolerHvor mange? Der findes ikke en samlet opgørelse over religiøse friskoler, men: 35 friskoler er organiseret i Foreningen af Kristne Friskoler, der dækker fra indremissionske til frikirkelige.22 katolske skoler, en jødisk og en muslimsk privatskole er organiseret i Danmarks Private Skoler.26 muslimske friskoler er organiseret i Dansk Friskoleforening, som også er medlemsorganisation for et ukendt antal grundtvig-koldske friskoler samt mindst fire friskoler baseret på principper og studiemetoder, L. Ron Hubbard, grundlæggeren af Scientology, står bag.Hvad definerer dem? Der er stor forskel på de religiøse aktiviteter. Nogle af de kristne skoler har bøn eller anden form for forkyndelse hver dag, mens andre har gjort kirkegang til en del af det ugentlige skoleskema. Nogle skoler har ekstra kristendomsundervisning, bibellæsning eller koranlæsning. Fælles for alle er, at undervisningen i lovbestemte fag skal stå mål med undervisning i folkeskolen.Meningsmåling: 1.179 tilfældigt udvalgte danskere er af Megafon blevet stillet over for følgende udsagn: Det bør fremover ikke være muligt at drive religiøse friskoler i Danmark. 54 procent er helt/overvejende enige, 31 er helt/overvejende uenige i dette udsagn.
Malene Funch Sørensen er skoleleder på en kristen skole på Nørrebro, hvor muslimske elever sidder side om side med kristne.
Det falder lige for at spørge, hvad vi egentlig skal med Nikolaj Gogols korruptionskomedie fra zartidens Rusland i Danmark i 2018 - ét af de mindst korrupte steder, der findes. For nok er stykket morsomt, men hvad vil det mere end være underholdende museumsstykke? Det vender vi tilbage til.Som med al god komik fungerer morskaben kun, fordi den bygger på et alvorsfuldt fundament. Det samme gælder for " Revisoren". Systemkritik af det korrupte russiske statsstyre har som bekendt aldrig været en omkostningsfri affære, hvorfor stykket da også fik en hård medfart ved urpremieren i 1830' erne.Blandt andet én af årsagerne til, at Gogol omsider valgte at forlade Rusland til fordel for Vesten.Det er med dén alvor for øje, at " Revisoren" skal ses.Stykket er en god, gammeldags forvekslingskomedie, som vi kender det fra blandt andre Shakespeare og Holberg.En hel provins lader sig narre, da det forlyder, at en højtstående statsrevisor vil lægge vejen forbi byen. I virkeligheden er det den forarmede plattenslager Khlestakov, der er ankommet med fi-retoget, og som hele flokken af forfængelige platugler nu forsøger at smøre, bestikke og indynde sig hos for at stige i rang og dække over egne små korruptionssager.Dommeren, borgmesteren, skoleinspektøren, sygehusforstanderen, godsejeren.Lutter usympatiske personer - og modsat 1700-tallets forvekslingsfarcer er der ikke noget fornuftens talerør til stede her.Den falske revisor udnytter situationen og de grådige bondeknolde til fulde og tager for sig af både penge, mad og tilmed af borgmesterens hustru og datter, før han som en anden Tartuffe forlader det udslukte provinshul igen.Man kan tydeligt mærke arven fra komediemestrene Holberg og Molière runge i Gogols grumme komedie. I versionen her er der imidlertid også nogle mørkere anstrøg.Dostojevskij, der møder filminstruktøren Roman Polanski. Det dunkle temperament, som kendetegnede den fyrige Gogol, der gentagne gange satte ild til sit eget værk, har man nemlig formået at få med på Nørrebro-scenen.Og dét med stor gevinst.I al komikken og kritikken risikerer man nemlig hurtigt at overse den gysende gotik, som stykket også er rigt på.Dog lykkeligvis ikke i Madeleine Røn Juuls iscenesættelse, hvor den underliggende eksistentielle angst betones med en absurditetsæstetik, som klæder forestillingen sublimt.Især i kostumer og scenografitræder den feberhede mareridtsstemning frem.Som en fæl stank står det depraverede ud af alle sprækker i Sven Dahlbergs klaustrofobiske, kloakagtige skakt-scenografi. Og også de tidssvarende fattigfine, lapsede klædedragter antyder det fordrejede og demoraliserede i detaljen. I hårets maniske stritten, de rødrandede øjne, en gådefuld blodtud, doktorens mystisk mørke briller.Thure Lindhardt er udmærket, men aldrig for alvor sjov i titelrollen som den skruppelløse svindler. Dertil er hans spil for storladent, forfaldende til det teatralsk deklamerende, som synes overgjort selv for en falden-på-halen-komedie af den her slags.Sjovere er så Ole Lemmeke som den tiltagende rablende borgmestersnog, der har hele komikken i de kattekælne bevægelser.Også Tina Gylling Mortensen gør en formidabel figur som indsmigrende dommer og brysk handelsstadsmedlem.Instruktionen hælder dog i det hele til det altmodisch stiliserede, og i tillæg til Gogols - omend frydefuldt skarpe - tekst kan den sine steder synes en lidt lang, lidt fodslæbende affære.Ikke desto mindre formår stykket på fin tragikomisk vis at udstille den menneskelige dårskab, så man skutter sig i sædet og trækker på smilebåndet.Det er de sider, vi foragter mest ved andre og fortrænger ved os selv, der er i djævelsk spil på scenen. De kummerligste afkroge af det moderne netværks-og karrieredyr.Tidens kvalmende kendiskultur og dens horde af halsende medløbere.Så er " Revisoren" relevant i dag? Som spiddende systemkritik nok næppe, men som psykologisk satire er den eviggyldig - og flot forløst på den nørrebroske teaterscene.kultur@k.dk 
teater Besøg af revisoren lyder i de fleste tilfælde langtfra lattervækkende. Alligevel formår det stjernebesatte ensemble på Nørrebro Teater at gøre medrivende teater til tiden af Gogols gamle forvekslingskomedie " Revisoren".
Nogle vil nok mene, at landsbyen Løsning mellem Horsens og Vejle er et oplagt bud på et paradis, hvor præster gerne vil tilbringe deres velfortjente evige liv, når den dag kommer.Stort set alle indbyggere er medlemmer af folkekirken, og hver søndag kommer der så mange i kirke, at den hvidkalkede middelalderkirke på hovedgaden er blevet for lille, så man derfor - bl. a. for sognebørnenes egne penge - har bygget en ny kirke 50 meter derfra i præstegårdens have.Her sidder der hver eneste søndag 250-350 mennesker og lytter til Henrik Højlund, sognets præst de seneste 18 år. Men snart er det slut for den 57-årige sognepræst, som ofte markerer sig i den offentlige debat som en præst fra det, som nogle kalder folkekirkens højrefløj. Selv kalder han det klassisk kristendom, men det vender vi tilbage til.Om få uger bliver Højlund indsat som præst i Kingo-Samuel Sogn på Ydre Nørrebro, hvor kun 43 pct. af indbyggerne er medlemmer af folkekirken, og som er et af de steder i landet, hvor koncentrationen af ikkevestlige indvandrere er størst. Når disse kvadratkilometer omtales i offentligheden, handler det ofte om, hvordan det går i det sociale boligbyggeri Mjølnerparken.Hvad vil præsten Henrik Højlund, kan man spørge Henrik Højlund, mens han viser den gamle kirke frem. Han griner lidt og mumler først, som om han ikke er helt sikker på, at han vil sige det: »Ja, det kan være, at Gud har en plan med mig.« På en måde er det også simpelt og jordnært, fortsætter han. Tiden er ved at være inde til at prøve noget nyt, hvis han skal nå det, inden arbejdslivet er slut, og hvis han skal prøve noget nyt, skal det også for alvor være anderledes, siger han, inden han understreger, at han og menighedsrådet i Kingo-Samuel Sogn taler på den samme teologiske frekvens.»De står allerede for den samme klassiske kristendom som mig, og der er altså ikke tale om, at jeg kommer til byen for at redde et sogn.«.Arven fra De stærke jyderHenrik Højlund viser rundt i den nydelige middelalderkirke og fortæller, hvordan man ganske enkelt sad for tæt til gudstjenesterne.Nogle vendte om i døren, fordi de opgav at få en plads, og ældre damer besvimede i vrimlen søndag formiddag, inden de nåede frem til alteret. Menighedsrådet søgte Nationalmuseet om lov til at udbygge, men fik afslag.Der kunne ikke flyttes så meget som en mursten. Derfor byggede man en ny kirke med plads til op til 400 stole. En mio. kr.blev samlet ind i sognet, mens Hedensted Provsti gav 12 mio. kr.Vi går hen mod den nye kirke, en hvid og brun firkantet bygning. Henrik Højlund viser, hvor der engang var have til præstehårene.gården, men nu er kirke. Og han forklarer, at det altså langtfra er ham, der har gjort Løsning til et sted, hvor de står i kø for at komme i kirke. Indre Mission har stået stærkt her på egnen siden midten af 1850' erne, og de er her stadig i missionshuset nogle få hundrede meter fra kirken.Men allerede inden da opstod vækkelsesbevægelsen De stærke jyder netop her omkring Løsning og Hedensted i starten af 1800-tallet. De stærke jyder er glemt af de fleste i dag, men det var folk, der mente, at de nye fra Indre Mission var for vattede i deres kristendom, det var folk, der fik lov til at oprette deres egne private skoler, inden Grundtvig fik den tanke, og det var folk, som stædigt holdt fast i at synge fra Kingos Salmebog fra 1699 frem for den mere rationalistiske Evangelisk Kristelig Salmebog.For mange prædiker "light"-kristendomI Øster Snede et par km vest for Løsning, på den anden side af motorvejen, brugte man Kingos Salmebog så sent som i 1960' erne.Hvad skal jeg egentlig kalde dig i artiklen? Højrefløjspræst? Missionspræst? »Hvad mener du? Jeg er bare præst. Jeg er ikke en del af en højrefløj. Det har nogle politiske konnotationer, som jeg ikke bryder mig om. Jeg mener jo, at jeg står for en klassisk kristendom, men en stor del af kirken har flyttet sig "til venstre", så sådan en som mig er kommet i mindretal og ser ud til at være rykket "til højre",« siger Henrik Højlund.Grunden til, at Højlund og hans udgave af kristendommen i hvert fald har skilt sig ud, er bl. a., at han ikke ønsker at vie homoseksuelle eller fraskilte. Han forsøger selv at forklare sin position: »Som jeg ser det, er der alt for mange præster i dag, som står for en "light"-kristendom.De tager ikke Bibelens ord for pålydende.Nogle taler om, at man ikke kan sige, at Jesus genopstod sådan i konkret forstand, som der har været en del debat om de seneste år. Andre siger som Roskildes biskop, Peter Fischer-Møller, at Gud lader sig finde gennem andre religioner. Og mange mener i dag, at vi som præster godt kan vie homoseksuelle, fordi homoseksuelle jo også bare er mennesker, der elsker hinanden.« Ja, hvorfor skal man som præst ikke vie homoseksuelle? »Fordi Bibelen ikke giver belæg for at gøre det. Bibelen er den gren, som kirken er vokset ud af, og hvis vi ikke tager den alvorligt, saver vi den gren over, som vi selv sidder på.Vi afskærer forbindelsen til Gud.« Henrik Højlund er kommet i gang. Han mener, at mange præster i dag bøjer kristendommen efter tidsånden for at nå samtiden.»De vil gerne sige det, som de tror, at menigheden gerne vil høre, de vil gerne være en sød og rar præst. Det hænger også sammen med et behov for at være vellidte af alle.Det behov ligger jeg også selv under for.Men samtidig kan vi jo se, at der, hvor der kommer mange i kirke, det er stort set altid, når præsten forkynder en mere klassisk kristendom, som ikke stryger samtiden med Man kan tømme en kirke for kirkegængere på få år, hvis man ansætter en præst, der udvander kristendommen. Grunden til, at der stadig er så mange, der kommer til gudstjeneste her i Løsning, er, at man har holdt en kurs og holdt fast i den klassiske kristendom.« Henrik Højlund forklarer, at klassisk kristendom for ham bl. a. er at at holde fast i trosbekendelsen. Altså med hele pakken fra at forsage djævelen og alle hans gerninger, til at tro på Jesus Kristus, som blev undfanget af Helligånden. Det handler om at holde fast i, at Gud skabte verden.Forsøger man sig med, at det lyder lidt gammeldags, skruer man op for lyset i Henrik Højlunds øjne.»Det er meget muligt, at det strider mod tidsånden, men det er sandheden. Det er min tro,« siger han og holder en pause.»Jeg mener jo, at det er den pluralistiske og nærmest sekulariserede udgave af kristendommen, som mange præster står for i dag, der er ved at køre folkekirken af sporet.Det kan ende med at blive et selvmord for kirken. Min påstand vil være, at en kirke baseret på den klassiske kristendom altid vil have fremtiden for sig.«.Mission blandt muslimer er en pligtPå et bord ved indgangen til den nye kirke ligger den kristne avis Udfordringen foran en væg af foldere fra både Indre Mission og foldere om de ting, som der sker i kirken.Det er juniorklubben for børn i 4.-6. klasse, det er teenklub, det er KFUM og K, og der er fællesspisning og sangaften for enlige.Henrik Højlund kalder den slags for et forsøg på at »række ud« og åbne kirken for at få flere i sognet til at komme i kirken.Han er glad for opbakningen, taler samtidig om de mere end 3.000 sognebørn, som ikke kommer i kirken om søndagen. Derfor rejser han altså ikke, fordi missionen her er fuldført.Hvad er din rolle som præst på Nørrebro, hvor mange omkring dig slet ikke er medlemmer af kirken og endda har en anden tro? »Mission. Ja, det er et fy-ord, men jeg skal missionere. Det er min pligt,« begynder Henrik Højlund, mens han slår ud med armene.I mere end en time roligt og smilende, fortalt og forklaret. Nu træder han først et skridt frem, og så et tilbage, mens han griner og hæver stemmen.»Ja, du synes sikkert, at jeg er naiv. Det kan være, at du griner ad mig og siger, at det da ikke kan lade sig gøre, men jeg ser det som min opgave at missionere, og jeg tror på, at det kan lade sig gøre at få muslimer og ateister til at møde Gud.« Hvordan det skal ske, har han endnu ikke et klart billede af. Det kommer, når han har stukket en finger i jorden på stenbroen, talt mere med de andre præster og ansatte, og »blive en del af den mission, de er i gang med«. På en måde er det ikke anderledes end at være præst i Løsning.Alligevel er Løsning-præsten klar over, at det på Nørrebro ikke er nok at åbne kirkens døre. Han skal ud og henvende sig direkte til sognets indbyggere.Hvor langt skal man som præst gå med hensyn til mission i Kingo-Samuel Sogn - kan du forestille dig at ringe på dørtelefoner for at få folk i tale? »Tja, det kunne jeg i princippet godt. Der er en ældgammel tradition for, at præster kan ringe på ethvert sognebarns dør. Men det er meget lidt min stil. Jeg leder mere efter naturlige anledninger og indgange til folk. Jeg vil lade situationen afgøre, hvordan jeg vil gribe det an. Jeg vil gå rundt i sognet. Når jeg kommer i snak med en muslim i Mjølnerparken og præsenterer mig, kan det være, at vedkommende spiller en bold tilbage, som jeg kan gribe. Og så har vi en dialog.« Men ville det ikke være lettere at få ateisten eller muslimen i tale, hvis du talte den kristendom, som du kalder "light", hvor man ikke skal tro på opstandelsen i bogstavelig forstand osv.? »Jeg forstår godt logikken, men jeg tror netop, at jeg kan nå længere med klassisk kristendom. Muslimen har også en forestilling om frelse, fortabelse og om Gud - og ateisten har jo netop taget stilling til Gud.Vi ser bare forskelligt på Gud, men vi har Gud at tale om. Ateisten og muslimen vil da være ligeglade med den "gud", som kun er et ord for noget, der findes mellem os mennesker, sådan som mange præster forkynder i dag.«.At springe ud i afgrundenHenrik Højlund griner igen, og inden han fortsætter, når han at reflektere over, hvorfor han griner.Det er nok tanken om, hvordan nogle vil opfatte den opgave, som han er i færd med at tage på sig. Men sådan må det være.»Altså, Jesus bad 12 disciple plus det løse om at gå ud og gøre verden kristen. Det var en umulig opgave, men det lykkedes jo langt hen ad vejen. Jeg bliver som præst nødt til at brænde for at få andre mennesker til at møde Gud, ellers virker missionen ikke,« mener han.Henrik Højlund tegner en linje i luften med hænderne ved kirkegårdens stengærde, hvor fotografen har bedt ham om at stå stille.»Du kan ikke argumentere andre mennesker til at blive kristne. Du kan nå et stykke vej med argumenter, men på et tidspunkt når de til en afgrund, hvor de selv må afgøre, om de vil springe ud i dybet og tro.Det handler om at mærke Gud. For mange kommer det hen ad vejen, ved at de er med til gudstjenester,« siger Henrik Højlund, som forklarer, at han derfor ikke vil gå så højt op i, om andelen af medlemmer af folkekirken på Nørrebro stiger de kommende år.»For mig er det afgørende, om andre mennesker kommer ind i kirken, knæler ned ved alteret og modtager Jesus Kristi blod og Jesu Kristi legeme. At få flere mennesker på Nørrebro dertil må være mit mål.« Det er, som om Henrik Højlund mener, at ordene om hans nye vej i livet alligevel lyder lidt for afklarede til hans egen smag.I hvert fald kommer der en tilføjelse, som de på tv ville sige, at man kunne lade stå et øjeblik: »Det kom faktisk bag på mig, at de ville have mig som præst derovre. Jeg ved ikke rigtigt, hvad det er, Gud har gang i.«.morten.vestergaard@jp.dk brian.karmark@jp.dk Man kan tømme en kirke for kirkegængere på få år, hvis man ansætter en præst, der udvander kristendommen.Henrik Højlund, kommende sognepræst på Nørrebro.Fakta: BLÅ BOG Henrik Højlund57 år, opvokset i Hirtshals, cand. theol. i 1987.Sognepræst i Løsning-Korning Sogne siden 2000.Fra 18. marts præst i Kingo-Samuel Sogn på Nørrebro i København.Tidligere sekretær i Kristeligt Forbund for Studerende og fra 1993-2000 præst i Ballangen i Nordnorge.Tidligere næstformand i Evangelisk-Luthersk Netværk.Forfatter til bøgerne "Mærk Gud" og "De overbeviste".
Jyllands-Posten tog egentlig til landsbyen Løsning for at tale med præsten og debattøren Henrik Højlund om, hvorfor han forlader sin kristne højborg for at blive præst på Ydre Nørrebro i København, hvor folkekirkens medlemmer er i mindretal. Det endte med at blive en samtale om "light"-præster, folkekirkens fremtid og om pligten til at missionere.
TERRITORIERVÅBENHVILESTATUSVÅBENHVILE! En fædregruppe har fået nok og forhandlet en midlertidig våbenhvile på plads. Men pas på, aftalen er skrøbelig.KRIG! Krig! Så gik den ikke længere. Våbenhvilen er brudt.Hver gang en spiller slår en 6' er, lader vedkommende sin pistol. Kast igen. Ryk først det antal, øjnene viser. Lander du på et tekstfelt, skal du intet foretage dig. Se herefter, hvem du rammer: 1: Du kan ikke få skyderen til at virke. Intet sker.2+ 3: Du rammer ved siden af og flygter væk på scooter. Træk et territorie.4+ 5. Du skyder dig selv i låret. Vent en omgang.6: Du snitter dunjakken på en rival. Vælg selv hvem af dine modspillere, der skal rykkes seks felter tilbage. Træk et territorie.FÆNGSELSlå med terningen, og flyt din brik i urets retning, indtil du lander ved porten og har afsonet din straf. Flyt tilbage til det felt, din mobiltelefon ligger på.MOBILTELEFONERAlle trækker en mobiltelefon med taletidskort. Når du ryger i fængsel, smider du telefonen på det felt, du forlader. På den måde ved du, hvilket felt, du rykker tilbage til, når du har afsonet din straf.SPILLEBRIKKERHvis du lander på samme felt som din modstander, må du stjæle et territorie fra den rivaliserende bande.Fakta: STARTDu er rigtig god til at rekruttere i et socialt belastet boligområde og får ros fra din bandeleder.Træk et territorie. Vend våbenhvilebrikken. VISITATIONSZONE Vent en omgang, mens en betjent lyser dig bagi. Søren Pape Poulsen indsætter hjemmeværnet i dit område. Du mister et territorie. Din mor siger, at du skal tage dig sammen.Vent en omgang, mens hun skælder dig ud. Du prøver at stjæle en politibil. Du ved ikke hvorfor, men det føles rigtigt. Ryk i fængsel. En hvilken som helst politiker fra DF, S, V eller K kommer med et politisk tiltag mod bandekrigen, som afvises, fordi det er på kant med både grundlov og konventioner.Ryk et felt frem. Vend våbenhvilebrikken. Et forbud mod Loyal To Familia bliver gennemført.Logoerne på LTF-spillernes brikker streges over. Ellers forsætter alt som før. Din scooter skal til reparation.Ryk fire felter tilbage. Du bliver forfremmet og skal styre hashhandlen i stort solarium på Nørrebro. Træk et territorie Vend våbenhvilebrikken.MÅLForhandlingsbordet.Alle giver hånd, inden I rejser jer fra spillet. Vend våbenhvilebrikken. Du får en ny slikbutik til at betale beskyttelsespenge og vinder et territorie.VISITATIONSZONEDu har intet ulovligt på dig, da du har lånt din kniv til din lillebror.Ryk tre felter frem og træk et territorie. Politikerne beslutter, at bandemedlemmer skal fratages kontanthjælpen.Alle spillere rykker seks felter tilbage. En stor forsendelse hash bliver konfiskeret syd for grænsen, og din bandes narkohandel går i stå. Giv et territorie til dine modspillere, og vent en omgang på nye forsyninger. Københavns Politidirektør, Anne Tønnes, går i medierne og siger, at indsatsen mod banderne har virket.Alle spillere slår en latter op og begge bander trækker et territorie. Du deltager i et Exit-program og forlader spillet.Men inden, du går ud og laver kaffe, stikker du din medspiller og sender ham i fængsel. Vend våbenhvilebrikken. Du har en offday og bliver hjemme hos din dame og ser Vild Med Dans.Vent en omgang.VISITATIONSZONEPolitiet konfiskerer din tunede lighter. Ryk to felter tilbage. Iført maskering og solbriller giver du interview til et landsdækkende tv-medie, og det giver street cred.Træk et territorie.
Er du også træt af ikke at kunne gøre noget ved bandekrigen? Så er bandekrigsspillet lige noget for dig. Her kan du nemlig afslutte krigen i en ruf. Spillet spilles af fire personer, som deler sig i to hold. Det ene hold er Loyal To Familia, det andet er Brothas. Spillet handler om at vinde så mange territorier som muligt, inden begge bander mødes og forhandler en varig fred på plads. Spillet afsluttes, når alle spillere fuldstændigt udmattede er fremme ved forhandlingsbordet. Det hold, der tilsammen har flest territorier, har vundet. Slå med en almindelig terning. Spilleren med flest pletter på sin straffeattest starter.
To maskinpistoler, tre pistoler, en revolver og en riffel lå sammen med store mængder ammunition gemt i et kælderrum i Jesper Brochmands Gade på Nørrebro i København.I går blev en 29-årig mand i Dommervagten i København varetægtsfængslet i foreløbig 14 dage for sammen med flere andre at have opbevaret de mange våben i kælderen.Desuden er han sigtet for at have opbevaret endnu en revolver i kælderen, men den har politiet endnu ikke fundet.D et omfattende arsenal blev fundet af politiet 26. september, fremgår det af sigtelsen.Den 29-årige er sigtet efter straffelovens paragraf 192a, der handler om våbenbesiddelse under særligt skærpende omstændigheder. Hvis han til sin tid bliver dømt, vil straffen lyde på mindst to års fængsel.Anklagemyndigheden har dog allerede ved grundlovsforhøret lagt op til, at han skal tilbringe endnu længere tid bag tremmer, hvis han bliver dømt.Man har nemlig også taget straffelovens såkaldte bandeparagraf - paragraf 81a - i brug.Den gør det muligt at forhøje straffen med op til det dobbelte for visse forbrydelser - herunder våbenbesiddelse - hvis forbrydelsen er sket som led i en bandekrig.Den 29-årige nægter sig skyldig, men hvad han ellers forklarede er uvist, da grundlovsforhøret foregik for lukkede døre./Ritzau/
BANDE-PARAGRAF.
Sjældent har så mange været så vrede over en våbenhvile.Her er det staten, der bestemmer, siger Søren Pape Poulsen (K).Det vidner om et parallelsamfund i fuldt flor, siger Inger Støjberg (V).Efter 38 skudepisoder, 25 sårede og tre dræbte var det en gruppe fædre på Nørrebro, der handlede en våbenhvile hjem i bandekonflikten mellem Loyal to Familia, Brothas og en gruppe fra Nordvest.En våbenhvile, som Berlingske nu kan tilføre en række nye detaljer: Gruppen af mæglere tæller ifølge Berlingskes oplysninger en kerne på seks til syv forældre fra Indre Nørrebro, Mjølnerparken, Tingbjerg og Nordvest. Dertil er der en anden gruppe, som deltager sporadisk, når der er behov for det.Fædrene har mødtes med jævne mellemrum hen over efteråret. Møderne er foregået forskellige steder, men mest i et af Islamisk Trossamfunds lokaler på Dortheavej. Det er aldrig foregået i selve moskeen, men i trossamfundets bibliotek, og imamer har aldrig siddet med ved bordet. Det siger Khalid Alsubeihi.Han er én af de fædre, der har spillet en central rolle i forhandlingerne, og han er lettet over, at parterne nu tilsyneladende har lagt våbnene på hylden.»Det er lykkedes at få de forskellige parter til at gå med til at forlænge våbenhvilen på ubestemt tid. Det betyder, at de ikke må genere og provokere hinanden. Hver gruppe skal passe sig selv og lade den anden være,« siger Khalid Alsubeihi.Han understreger, at han ikke udtaler sig på egne vegne og ikke som talsperson for mæglergruppen.At parterne er nået frem til en forlængelse af våbenhvilen og ikke en decideret fredsaftale skyldes ifølge Khalid Alsubeihi, at ledende medlemmer fra grupperne endnu ikke er mødtes for at give hånd på freden; og det er nødvendigt, før en egentlig fredsaftale kan meldes ud.Khalid Alsubeihi har været en fremtrædende figur på Nørrebro i en årrække. Han har stået bag flere tilbud til unge herunder det kommunale værested og aktivitetscenter for unge, Nørrebronx, og Viomis, der ud over at oplyse unge i København om islam, også sender nødhjælp til blandt andet Syrien.Men Khalid Alsubeihi er også blevet en kontroversiel skikkelse i nogle miljøer, efter at han tilbage i 2010 inviterede en amerikansk imam, Khalid Yasin, til at holde foredrag i Korsgadehallen på Nørrebro. Yasin er kendt for udtalelser om, at homoseksuelle skal dø, og at det er i orden at tæve sin hustru. Selv fortalte Khalid Alsubeihi dengang som i dag, at imamen alene var inviteret for at fortælle om, hvordan han forlod en gadebande i USA, i håbet om at imamen kunne inspirere lokale bandemedlemmer på Nørrebro til at forlade miljøet.I første omgang lød det, at våbenhvilen blev forlænget med yderligere en måned, men efter møder, som fædregruppen tog med hver af parterne, blev det besluttet, at aftalen skal gælde på ubestemt tid.Mellem møderne har fædrene hver især holdt møder med bandemedlemmer fra de områder, hvor de selv færdes.De stridende parter mødtes ifølge Khalid Alsubeihi ikke selv i forbindelse med mødet.Ifølge andre af Berlingskes kilder var centrale aktører fra den ene gruppering rejst til udlandet i starten af ugen, så en forlængelse af våbenhvilen blev kompromiset.DR Nyheder har skrevet, at aftalen bl. a. lyder, at parterne skal holde sig fra det, de betegner som hinandens »områder«. Det bekræfter Alsubeihi. Han fortæller også, at den del af aftalen ikke skal forstås så firkantet, at bandemedlemmer slet ikke må være i »hinandens områder«. Loyal to Familia har base på Blågårds Plads på Indre Nørrebro med afdelinger i blandt andet Lundtoftegade på Nørrebro og i Tingbjerg.Deres modparter holder til i Mjølnerparken og i Københavns Nordvestkvarter.Støjberg: Parallelsamfund i fuldt florMen aftalen er altså ikke tilfredsstillende. Det mener beskæftigelses-og integrationsminister Inger Støjberg (V). Hun er glad for, at skyderierne er stoppet, men: »Det vidner jo også om et parallelsamfund i fuldt flor, når fædre eller andre personer fra de muslimske miljøer hævder, at de kan sørge for en såkaldt våbenhvile. Hvad er det i øvrigt for fædre, der accepterer, at deres sønner begår vold og skyderier i det land, som i første omgang har givet dem beskyttelse. I Danmark skal det være myndighederne og politiet, der bestemmer, ikke imamer eller andre aktører fra de muslimske miljøer. Det vidner om et parallelsamfund, som vi skal til livs,« skriver hun i en e-mail.Heller ikke justitsminister Søren Pape Poulsen (K) er tilfreds. Han skriver i en e-mail: »Lad mig slå én ting fast: I Danmark er det de danske myndigheder og staten, som bestemmer.Politiet er konstant i hælene på banderne, og fra politisk hold har vi sat ind med en lang række vidtgående og markante tiltag.Uanset hvad, kriminelle bander måtte blive enige eller uenige om, så fortsætter politiet naturligvis indsatsen mod banderne. At banderne er pressede af politiets indsats er kun glædeligt, men politiet er fortsat massivt til stede på Nørrebro og vil fortsætte indsatsen ufortrødent.« Til det siger Khalid Alsubeihi: »Vi havde ingen viden, vi kunne gå til politiet med. Da vi startede, kendte vi ingen af dem, der er i banderne. Vi havde kun én eneste tanke med at begynde at mægle, og det var at få det her stoppet.« Aftalen er dog ikke overraskende for rigspolitichef Jens Henrik Højbjerg.Han mener, at politiets massive tilstedeværelse har presset og stresset banderne, samtidig med at de mange anholdelser har ført til, at de kriminelle er kørt trætte.»Jeg vil ikke kritisere de forældres indsats.Der er nogen, der snakker med hinanden og prøver at stoppe det her. Det er godt. Og det har samfundet ønsket, og det er det, vi har arbejdet for. Og hvis de var gået til os, stod vi med folk, der har begået drab og drabsforsøg, og så skal vi jo anholde dem,« siger han.Ingen garanti for at konflikten er løstMen det er langtfra sikkert, at våbenhvilen holder.Det vurderer Aydin Soei, der er sociolog og forfatter og blandt andet har forsket i kriminalitet, integration og i unge i udsatte boligområder.Bandekonflikten har reelt kørt siden efteråret 2008. Siden dengang - og faktisk også tidligere - har der været en rivalisering mellem unge fra Blågårds Plads og Mjølnerparken, og nogle af aktørerne er de samme, siger han.Han er »overhovedet ikke« overrasket over, at det er lokale familier, der er lykkedes med at forhandle en våbenhvile på plads. Han advarer bl. a. om at tolke aftalen som et udtryk for, at bandemedlemmerne lystrer, fordi de har respekt for forældrene.»Havde de det, var den her konflikt stoppet allerede i 2008, kort efter den begyndte,« mener han.Ifølge rigspolitichef Jens Henrik Højbjerg opretholder politiet sin tilstedeværelse på bl. a.Nørrebro, selv om skyderierne er stoppet.»Der er bestemt ikke nogen, der udelukker, at de begynder at skyde på hinanden igen. Vi bliver ved med at stille så mange som muligt til regnskab for deres kriminalitet. Men det her kræver også en social indsats, for vi ved, det starter tidligt i livet. Når vi kommer ind i billedet, så er det nærmest for sent, for dér er de jo dybt kriminelle.«.nipc@berlingske.dk ,annj@berlingske.dk Lad mig slå én ting fast: I Danmark er det de danske myndigheder og staten, som bestemmer.Søren Pape Poulsen (K), justitsminister.
Selv om en række centrale bandemedlemmer endnu ikke har givet hånd på det, er det muligt, at bande -kon flikten snart vil være fortid på Nørrebro. Berlingske har talt med en af de fædre, der fik våbenhvilen i stand. En våbenhvile, som en række toppolitikere kraftigt kritiserer.
Det er svært at høre det som andet end en opfordring til at dræbe jøder, når en imam i en Nørrebro-moské prædiker om et kommende kalifat, som vil indføre Allahs sharia og befri moskéen for »zionisternes skidt«. Det drejer sig om imam Mundhir Abdallah i Masjid Al-Faruqmoskéen i Heimdalsgade på Nørrebro, som Det Jødiske Samfund nu med god grund har politianmeldt. Organisationen har fået imamens prædiken oversat til dansk. Et uddrag, som Kristeligt Dagblad har bragt, lyder således - men pas på - det er ikke for børn: »Dommedag kommer ikke, førend muslimerne bekæmper jøderne og dræber dem. Jøderne vil gemme sig bag klipper og træer, men klipperne og træerne vil sige: Oh, muslim, Oh, Allahs tjener, der er en jøde bag mig, kom og dræb ham.« Det opfatter Det Jødiske Samfunds formand Dan Rosenberg Asmussen som en slet skjult opfordring til drab på jøder, og det er helt forståeligt, at han går til politiet.Imam Mundhir Abdallah figurerer ikke på udlændingeog integrationsminister Inger Støjbergs (V) nye liste over hadprædikanter, der kan nægtes indrejse i Danmark. Men der bør han hurtigst muligt indplaceres, hvis imamen er på gæsteoptræden og ikke bor i landet, for én ting helt sikker: Den slags finder vi os ikke i. Om Nørrebro-moskéen skal lukkes, om imamen kan dømmes efter racismeparagraffen eller imamloven er på nuværende tidspunkt uvist, men manden må stoppes.Politikere fra Dansk Folkeparti og Socialdemokratiet er med god grund i oprør og inddrager nu justitsminister Søren Pape Poulsen (K) i sagen, og Inger Støjberg kalder med lige så god grund sagen »horribel, antidemokratisk og rædselsfuld«. Mest horribelt er det måske, at Mundhir Abdallahs prædiken ligger på Nørrebromoskéens Facebook-side, uden at det har rejst nogen storm i moskéens menighed. Hvorfor reagerer moderne muslimer, der bruger Facebook ligesom de fleste mennesker i Danmark, ikke prompte på imamens hadprædiken? Hvorfor bliver han ikke omgående fyret som imam og sendt på porten og gerne helt ud af landet af menigheden? Den manglende reaktion stiller spørgsmål ved, om Nørrebro-moskéens menighed har et oprigtigt ønske om at blive en integreret del af det danske samfund og om det at acceptere danske værdier. Men kan man virkelig forestille sig, at menigheden drømmer om dommedag, om at dræbe jøder, der gemmer sig bag træer og klipper? Det er svært.Men hvorfor i alverden gider menigheden så lytte til den slags? Hvorfor gør de ikke noget? Man kan ikke lade være med at tænke på, at det var her, terroristen Omar El-Hussein kom dagen før mordene på filminstruktøren Finn Nørgaard og den jødiske vagt Dan Uzan for to år siden.Nørrebro-moskéens menigheds manglende evne til eller uvilje mod at holde justits i egne rækker placerer den rædselsfulde sag hos justitsministeren og integrationsministeren, som er nødt til at tage sig af den. Danmarks liste over hadprædikanter, der nægtes indrejse, kan blive lang, hvis vi gang på gang skal kaste net ud for at finde alle verdens tosser og placere dem på listen.Langt nemmere for alle var det, hvis det muslimske samfund selv sørgede for, at hadprædikanterne slet ikke kom til orde.anl@berlingske.dk ,jwe@berlingske.dk ,Jensentj@berlingske.dHvorfor reagerer moderne muslimer ikke prompte på imamens hadprædiken?.
LEDER.
Justitsminister Søren Pape Poulsen (K) og Rigspolitiet har besluttet at åbne en mobil politistation i forbindelse med den verserende bandekonflikt i København.Derudover vil ministeren i morgen komme med flere ' tanker og initiativer'. Det fortæller Pape onsdag aften efter et møde med partierne i politiforligskredsen om bandekonflikten.Politistationen åbner i dag og bliver placeret på Nørrebro i et område med meget bandekriminalitet.»Vi har også brug for at manifestere trygheden, og hvem der bestemmer.Derfor vil der fra i morgen (torsdag, red.) blive en mobil politistation på Nørrebro - som selvfølgelig skal være der, hvor det særligt presser sig på.Og så vil jeg på regeringens vegne på fredag komme med lidt flere tanker og initiativer til, hvad der skal ske,« siger ministeren.Københavns Politi har bedt om assistance fra Rigspolitiet.Det skal ifølge Pape være lokale betjente, der skal bemande den mobile station.Banderne er pressede»Vi kan ikke flytte flere betjente frem, end der er. Så når man det ene øjeblik vil prioritere klart og sikkert i en bandekonflikt, så er det klart, at det går ud over andre ting,« siger Pape.Ifølge TV2s oplysninger vil der være seks betjente på arbejde ad gangen på politistationen, der ikke vil være døgnbemandet.På mødet fik justitsministeren og de andre politikere en briefing fra politiet om, hvordan situationen ser ud.Han vil ikke uddybe, hvilke informationer han fik, men han fortæller, at han mener, politiet har styr på konflikten, og at banderne er pressede.»De er hundeangste i øjeblikket.Det er derfor, de ikke står ude på gader og stræder.De gemmer sig hjemme i deres lejligheder. Når de kommer ud på gaden, og hvis de gør det mindste, så fanger vi dem og sætter dem i fængsel,« siger han.Åbningen af den mobile politistation kommer efter en periode med 18 skudepisoder i København på knap to måneder./Ritzau/

Det er med at huske røjserne og skiundertøjet, når flere københavnske skoleelever i fremtiden risikerer eller får muligheden for at skulle lære mate matik i frostgrader, tysk i regnvejr og hjemkundskab i blæsevejr.»Udeskoler« kalder Københavns Kommune sin løsning på, at byen har en stor tilvækst af elever, men pladsmangel på flere skoler - hovedsageligt på Nørrebro.Det besluttede et flertal i Københavns Borger repræsentation torsdag, hvor de vedtog Budgetaftalen ' 18. Man er enige om, at tre forvaltninger det næste halve år skal se på muligheder for at løse et kapacitetsproblem på Nørrebro, og her er én model at indføre udeskole på Nørrebro Park Skole og Blågård Skole.Konkret betyder det, at der på de pågældende skoler ville skulle optages flere elever, end der er klasselokaler til, og at eleverne derfor på skift skal modtage undervisning udendørs året rundt, medmindre læreren planlægger f. eks. et museums-eller virksomhedsbesøg.»Usselt«, mener de Konservatives spidskandidat, Jakob Næsager, som er bekymret for elevernes faglige niveau, hvis de skal »tvinges« ud i al slags vejr: »Der ligger ikke nogen pædagogiske principper bag det her, og der er ingen højere læringstanke med at rykke ud. Det er ren og skær nød, fordi der ikke er tag over hovedet til klasserne.Det gør mig nervøs, og jeg synes ikke, at vi kan være det bekendt,« siger Jakob Næsager.Han har spurgt Børne-og Ungdomsforvaltningen, hvordan et ekstra spor og pladsmangel vil skulle løses og fået et notat retur, hvor der lægges op til, at læreren eksempelvis kan stille opgaver på overdækkede amfiscener, tage på historisk vandring på Assistens Kirkegård, måle skolegården op eller bygge fuglekasser.»Men eleverne kan jo ikke bygge fugle kasser og opmåle skolegård én dag om ugen. Hvis en lærer står en januarmorgen i bælgravende mørke og frostgrader, skal vedkommende finde et ledigt inderum et sted i byen, som klassen kan besøge af nød, samtidig med at det faglige niveau skal opretholdes. Det tror jeg simpelthen ikke er muligt,« siger Jakob Næsager.Han vil ikke længere sige til københavnske forældre, at de med ro i sindet kan sende deres barn i Kommunens folkeskole: »Jeg kan ikke fortænke forældre i at vælge en skole, hvor deres barn har tag over hovedet,« siger han.Ifølge føromtalte notat skal ordningen, hvis den vedtages i foråret, indfases langsomt og først være helt indført i 2021. Når ordningen er fuldt indfaset vil fem klasser pr. dag skulle være i udeskole i rotation.Skolernes reaktionSkolelederen på Nørrebro Park Skole, Henrik Wilhelmsen, er blevet informeret om kommunens overvejelser. Han synes først og fremmest, at det er spændende at skulle have ordningen op at køre, men sætter spørgsmålstegn ved, om parken kan rumme alle eleverne.»Der er rigtig fine faciliteter i støbeskeen, men det bliver ikke nok til at kunne undervise 250 børn i parken. Det kan simpelthen ikke lade sig gøre. Så i min optik handler det om at bruge hele byen og være kreativ. Museer, kulturhuse - ja, alle steder, hvor vi kan tage børnene med hen, ser jeg mere som en løsning på kapacitetsproblemet,« siger Henrik Wilhelmsen.Han er spændt på, hvordan elever vil opleve dét ikke længere at have et klasselokale: »Det er vi jo vant til, at alle har, så vi ved ikke, hvad det betyder for deres skolegang ikke at have et,« siger Henrik Wilhelmsen.Skolelederen på Blågård Skole, Pia Madsen, fortæller, at ideen om at tage elever med ud af klasselokalet er kendt og vellidt, men at forskellen i det tilfælde er, at ideen er opstået på grund af lokaleudfordringer.»Når det handler om at skaffe mere kapacitet, er det selvfølgelig et andet udgangspunkt.Men - omvendt - så gør det ikke noget, at en fin pædagogisk idé om, at det hele ikke skal være numse til bænk-undervisning, samtidig frigiver plads,« siger Pia Madsen.Hun er ikke nervøs for at påtage sig op gaven, så længe børnenes tarv holdes for øje: »Eleverne i indskolingen har helt sikkert brug for at have et fast klasselokale,« fastslår hun.Den pædagogiske tilgangI den københavnske forældreforening Brug Folkeskolen mener talsperson Hans Præstbro, at det er problematisk, hvis skolerne skal til at optage flere børn, end der er klasseværelser til.»Eleverne skal helst ikke i udeskole, fordi der ikke er plads til at være på skolen, men fordi det giver mening rent læringsmæssigt,« siger han.Han mener, at det er vigtigt, at der er en strategi for, hvad læreren gør, hvis vejrforholdene ikke tillader, at eleverne kan være udenfor.For lige så meningsfuldt det kan være at have matematik i solskin, lige så meningsløst kan det være i regnvejr og kulde: »Vi har mange forældre, som vælger skovbørnehaver, fordi de synes, at det er fedt, at børnene kommer ud i det fri og rode med vand, så der kan være flere positive ting ved det. Men det kræver, at der er en pædagogisk tilgang og en strategi for, hvad der skal ske, når det hagler og er minus 20 grader,« siger Hans Præstbro.perd@berlingske.dk Det er ren og skær nød, fordi der ikke er tag over hovedet til klasserne.Jakob Næsager (K).
Udeskoler kan blive konsekvensen af, at der ikke vil være nok klasselokaler til at rumme eleverne på dele af Nørrebro. »Usselt«, synes Jacob Næsager (K).
Det her er annekset til den gamle skole, som har været både medborgerhus og gymnastiksal. Nogle af de kritiske røster kalder det for den gamle gymnastiksal i stedet for Alice, men her er virkelig sket meget«. Alexander Nitze lister sig gennem håndværkernes rod af ledninger, rockwool, stiger og værktøj i den aflange murstensbygning bag VerdensKultur-Centret på Nørre Allé 7. Til daglig er Alexander Nitze konstitueret leder for Københavns nye spillested Alice. Da vi mødes en uges tid inden åbningen, er Alice stadig en byggeplads, men fra i går er ' gymnastiksalen' the place to go, hvis man vil danse og lytte til eksperimenterende samtidsmusik fra både ind-og udland.Alice er en fusion af de to forhenværende spillesteder Global Copenhagen og Jazzhouse, som har haft et administrativt samarbejde under fælles ledelse siden udgangen af 2014. Jazzhouse har haft adresse i Niels Hemmingsens Gade siden 1991, men opsagde lejekontrakten sidste sommer på grund af den høje husleje.Den sidste koncert fandt sted i november, og flytningen af Jazzhouse til VerdensKulturCentret har skabt furore i dele af det københavnske jazzmiljø, som har kritiseret Jazzhouse for at svigte jazzen.Men her står vi altså i den gamle gymnastiksal og beundrer de mørklilla vægge, som hørmer surt af spritny maling.Fra 1. februar udgør de officielt rammerne for Jazzhouses nye hjem, som plus Global er lig med Alice.»Global har lejet sig herind i de 11 år, det har eksisteret, så vi har ikke kunnet give stedet det løft, som vi synes, der skulle til. Men det er kun en ansigtsløftning, for det er det, vi har haft råd og tid til siden Globals sidste koncert i december.Vi har malet og fået mere lys i salen, og så har vi løftet loftet over scenen og ryddet skabe og eltavler væk, så scenen bliver større og mere funktionel«, fortæller Alexander Nitze og forsvinder ud i køkkenet bag baren.Her skal de to vægge ud mod gangen og garderoben med tiden rives ned, så køkkenet i stedet bliver en foyer, hvor publikum kan hygge sig før og efter koncerterne og overvære små talks med artisterne.Helt pist borte er minderne fra Jazzhouse i øvrigt ikke. Klubbens gamle vægtæpper og lysekroner kommer til at pynte på Alice, men det er ikke et forsøg på at tækkes de kritiske røster, understreger Nitze.»Man kan godt have en idé om, at jazz hører til på en dyr luksusklub i New York, men det er bare ikke der, folket flest går til jazzkoncerter. I mit hoved er lokalerne her langt federe end dem i Niels Hemmingsens Gade, fordi de intime rammer passer til Alices små skæve koncerter«, siger han og tilføjer.»Jeg ved godt, at man i nogle miljøer ikke aner, hvad Global er, og har haft en idé om, at Jazzhouse er noget ophøjet, hvilket det også er på sin vis, men det er Global også. Artister har spillet her for langt mindre, end de plejer, fordi det er fedt for dem at kunne skrive på cv'et, så jeg tror, det er vigtigt at tænke på Global og Jazzhouse som et meget ligeværdigt møde«.To stole er nu en sofaUde i den gamle skolegård kommer Alices to musikbookere, Andreas Korsgaard Rasmussen og Peter Hvalkof, luntende.»Andreas er fra Jazzhouse, Peter er Global-manden, og sammen er de Alice«, præsenterer Nitze os, før vi går ind i hovedhuset for at høre om trioens nye fælles sted. Vi finder noget, der minder om et klasselokale på husets øverste etage.Peter Hvalkof er mangeårig booker for Roskilde Festival og Global, mens arkitekten og grafikeren Andreas Korsgaard Rasmussen har været booker for Jazzhouse siden 2014. Han begynder: »I første omgang bliver musikprofilen på Alice Jazzhouse plus Global. Vi er et regionalt spillested, så vi skal stadig lave de samme antal koncerter med de samme forpligtelser som før. Jazzhouses officielle profil og forpligtelse er at fokusere på eksperimenterende samtidsmusik, så vi skal være åbne over for, hvad der sker ude i verden, og præsentere musik, som enten er for svær, ny, ukendt eller stædig til, at det kan indgå i større kommercielle sammenhænge«.Hvalkof: »Global har været på alle kontinenter og i alle tidsaldre og både i fusionerne, det dansable, det traditionelle og i lyttehjørnet, så vores intention er at fortsætte med det«. Så der kommer ikke noget nyt ud af samarbejdet, ud over at I sidder under samme tag? Rasmussen: »Der er det nye i det, at Alice kommer til at lave langt flere koncerter andre steder end på vores eget venue.Man kan eksempelvis opleve strubesang fra Mongoliet og Tyshawn Sorey Trio i Brorsons Kirke. I det hele taget arbejder vi på at udbrede og udvikle de områder, som vi føler, vi bør dække på tværs af hele landet og internationalt«. Hvalkof: »Hvis vi skal kigge på genrerne, så er der jo altid en mulighed for, at noget glider ned mellem to stole, men nu er vi blevet en sofa, og derfor kan vi favne nye ting. Der findes musik i Afrika, Mellemøsten, Latinamerika og Asien, som var lige eksperimenterende nok til, at jeg kunne præsentere det på Global, men fordi den eksperimenterende samtidsmusik nu er en del af spillestedets profil, skal vi naturligvis lave det«.Masser af jazzRisikerer man ikke, at fusionen af Jazzhouse og Global kommer til at gå ud over den københavnske jazzscene? Rasmussen: »Vi er jo mange af de samme mennesker, som har været på Jazzhouse de senere år, og vi har altid insisteret på, at kritikken af, at der ikke var noget jazz på Jazzhouse, er forkert. Man må også bare konstatere, at vi er et regionalt spillested, og det er ikke nogen hemmelighed, hvad det koster at leje sådan et sted«. Hvalkof: »Vi har ansøgt om de penge, vi opererer for, og i den ansøgning har begge spillesteder beskrevet den musikalske profil for de næste fire år, hvilket Københavns Kommune og Statens Kunstråd har accepteret.Rigtig mange jazzmusikere har heldigvis indset, at man skal skyde skylden på politikerne, som har taget nogle midler væk fra det, som nogle mener er ' på tirsdag'-jazz«. At musikprofilen er blevet blåstemplet, ændrer jo ikke på, at visse mener, den ikke er god nok i en by, hvor jazzen i forvejen er mindre synlig? Rasmussen: »Det er ikke rigtigt, at jazzen ikke får plads, for der bliver givet mange flere penge til jazzklubber end til andre subgenrer. Det er klart, at jazzen ikke har det samme kommercielle potentiale som før, men der er et virkelig velfungerende og stærkt miljø af jazzmusikere i København, som jeg medgiver måske laver tingene mere på DIY-måden (do it yourself, red.), end Jazzhouse har gjort. Jazzhouse havde nogle flotte lokaler med en lang historie, men det var en forkert måde at bruge vores støttekroner på, som ikke kommer noget miljø til gode«. Men Jazzhouse har jo været en af de største spillere på den københavnske jazzscene, så taber man ikke noget rent musikalsk ved at rykke ind på et kombineret spillested? Rasmussen: »Det synes jeg på ingen måde. Det kunstneriske ambitionsniveau har altid været ekstremt højt på både Global og Jazzhouse, og det er det måske i endnu højere grad nu, fordi det for alvor føles, som om vi kan gøre, hvad vi vil med det her sted. Nogle finder det problematisk, at der er noget, som ikke bliver spillet her, men det er nu engang sådan, det er«. Nitze: »Hvis man kigger på vores program til Vinterjazz-festivalen, vil man se, at der er enormt meget jazz, så det er jo en diskussion om, hvad der er rigtig jazz, for jazzen er ikke pillet ud, vi spiller bare en anden type jazz, som nogle ikke synes om«. Hvalkof: »Mange forbinder verdensmusik med langt hår og hønsestrik, men indenunder gemmer der sig så meget andet, og det gør der også, når man kommer over i kassen med jazz, så det er meget svært at definere musik«.Der sker meget på NørrebroKan det ikke blive sværere at tiltrække store navne et sted som her? Nitze: »Vi har selvfølgelig et begrænset antal billetter, men i Niels Hemmingsens Gade var grænsen på 350 mennesker, og her er den på 250, så det er 100 mennesker, vi taler om. Hvis vi virkelig gerne vil præsentere en artist, som skal kunne sælge 500 billetter, gør vi det jo bare et andet sted i byen«. Rasmussen: »De fleste af dem, jeg har booket til foråret, kan sagtens forstå programlægningen og motivationen for at flytte. På mange måder er Niels Hemmingsens Gade ikke den ideelle placering længere, for Indre By er bare noget andet end for 20 år siden. Jeg kan godt forstå, at det er tragisk, at mange af de sidste kulturhøjborge forsvinder derindefra, men det er en helt almindelig udvikling i alverdens storbyer, at stederne ikke kan løbe rundt, fordi det er for dyrt«. Hvorfor er Nørrebro et godt sted? Rasmussen: »Fordi der i forvejen sker ekstremt meget på Nørrebro. Der er mange små spillesteder, arrangører, pladebutikker og lokale og etniske miljøer, som også kommer her i huset, og som vi i langt højere grad kan interagere med nu. Skt. Hans Torv er jo ikke ligefrem en perifer beliggenhed, selv om det er på den anden side af Søerne«. Hvad vil I sige til dem, som er skeptiske over for Alice? Rasmussen: »Kig på musikprogrammet, og hvis der er ting, som I ikke kender, så undersøg det, og giv det en chance, for det er et sindssygt godt program, i al beskedenhed«. Hvalkof: »Jeg er slet ikke bekymret, for jeg er helt sikker på, at det publikum, som kender adressen, vil opdage, at der ikke er noget, der er forsvundet. Tværtimod er der kommet nogle andre ting til, som de måske ikke havde øre og øje for tidligere, så vi glæder os til at se dem«. Alice åbnede i går med koncert med The Heliocentrics.ibyen@pol.dk Jazzen er ikke pillet ud, vi spiller bare en anden type jazz, som nogle ikke synes om Alexander Nitze, konstitueret leder af Alice.Fakta: Voxpop: Hvad tænker jazzfolket om Alice?Saxofonist og komponist Lotte Anker: »Jeg er meget nysgerrig og spændt på at se indretningen og selvfølgelig også, hvordan akustikken er, for det er fuldstændig afgørende. Jeg har kendt Jazzhouse siden starten og var også til en af de sidste koncerter i november, så selvfølgelig er der et lille hjørne af sorg hos mig.Men jeg kan ikke sige andet, end at jeg håber, det bliver godt. Alice er jo ikke lige så stort som Jazzhouse, men når stedet er mindre og omkostningerne færre, giver det forhåbentlig også en masse kunstnerisk frihed i programlægningen, fordi de kan tage nogle chancer, som de ikke turde tage på Jazzhouse. Jeg kan sagtens forstå, at nogle synes, det er trist, at en jazzkoncertsal forsvinder fra indre by, men indtil videre forholder jeg mig positiv og åben«. Tenorsaxofonist Fredrik Lundin: »Nu taler du med en af dem, som har været lidt ked af at miste Jazzhouse, som det var engang, hvor der genremæssigt var plads til temmelig meget, så på den måde har jeg et lidt specielt forhold til Alice. Ud fra programmet kan jeg se, at det bliver superfedt og varieret derude, og tanken om at slå et verdensmusiksted og et improviserende musiksted sammen er interessant. Jeg er spændt på at se, hvordan de håndterer det, og glæder mig bare til at komme og høre noget musik, og jeg har muligvis også selv nogle projekter, som passer ind i profilen. Samtidig står vi jo stadigvæk og mangler en aftager til den scene, som Jazzhouse var for cirka 10 år siden, men sket er sket.Lige nu tænker jeg bare, at det kunne være fint, hvis vi havde mulighed for at skabe et nyt regionalt spillested til den bredere jazz med et ordentligt udstyr, en ordentlig scene og plads til mange mennesker«. Leder af Jazz Danmark Eva Frost: »Vi synes, det er superpositivt, at der kommer et spillested, som viser en god udvikling af genrerne, for kunsten udvikler sig jo hele tiden. En anden positiv ting er, at Alice kigger på udviklingen af spillestedet som form, for de vil forsøge at få nogle af deres koncerter ud på alternative steder i byen, og det er jo også en måde at drive publikumsudvikling på. Man kommer ud og blander sig i, hvad der foregår andre steder, og præsenterer genrerne i byen. Vi tror ikke, det kommer til at betyde, at jazzen får mindre opmærksomhed. Det betyder bare, at spillestederne følger med i, hvad der allerede foregår i kunsten, for vi ser rigtig mange jazzartister, der spiller på tværs af alle mulige genrer, ligesom vi også samarbejder genreorganisationerne imellem. Vi tror, der kommer meget mere jazz ud af fusionen, fordi man sparer en hel del ved at samle det hele under et forholdsvis billigere tag. Jazzen har aldrig været en lukket kunstform, men en international kunstform, der i den grad er forgrenet i forskellige genrer«. Saxofonist, klarinettist, solist, komponist og en del af Girls In Airports, Lars Greve: »Jeg har været meget begejstret for bookingen på Jazzhouse de senere år, og indtil videre vidner bookingerne på Alice om, at de har tænkt sig at videreføre de ekstremt stærke internationale bookinger. Jazzhouse var et sted, hvor jeg kunne gå hen og blive overrasket, selv om jeg er rimelig opdateret. Jeg synes, at Andreas (Korsgaard Rasmussen, red.) har formået at inspirere den danske scene ved at byde ind med nye navne og tiltrække nye publikummer, og jeg håber, at Alice også formår at favne og give god plads til danske acts. Det ligger i jazzens natur at være eksperimenterende og udtrykke sig i sin samtid, så jeg synes overhovedet ikke, at jazzen bliver ladt i stikken.Det er selvfølgelig ærgerligt, at der ikke er midler til, at man kan fortsætte med at have et Jazzhouse i Niels Hemmingsens Gade, for scenen havde en virkelig god lyd, og publikum droppede bare forbi, hvor Global måske er en lidt mere hemmelig adresse. Men det er min opfattelse, at musikarrangører generelt set har brugt vanvittigt mange midler på at sætte sig selv i centrum de sidste mange år, og derfor synes jeg egentlig, det er meget ansvarligt at rykke tingene sammen og fokusere på musikken. Jeg håber, at alle tør tage sig tid til at lære Alice at kende. Jeg glæder mig i hvert fald til at komme der« ibyen@pol.dk
Goddag til Alice på indre Nørrebro. I går åbnede Københavns nye spillested for eksperimenterende samtidsmusik Alice, som er en fusion mellem Global og Jazzhouse. Stedet er allerede blevet kritiseret for at svigte jazzen. Kig på musikprogrammet, og giv det en chance, opfordrer Alices bookere.
To timers energisk hyldest til den store rimsmed og folkedigter Halfdan Rasmussen er en løjerlig, forpustende fornøjelse om bord på en løbsk cirkusvogn." Jeg skriver sjove digte. / Jeg skriver også triste. / De første læser andre folk. / Selv læser jeg de sidste." Sådan beskrev Halfdan Rasmussen selv sit forfatterskab, som balancerede lige så meget i det dybe og alvorsfulde som i det fjollede og legesyge.Bedst kender vi ham dog trods alt for det halfdanske ord-artisteri og den meningsmættede nonsensdigtning.For børneremserne, ABC'en og de skæve figurer som lille frække Frederik og Onkel Karfunkel. En inkarneret institution i den danske børnelærdom.Der er ingen tvivl om, at Nørrebro Teaters nyeste skud på det litterære teaters stamme, " Noget om helte", sympatisk bestræber sig på at betone begge sider af Rasmussens skæve rimunivers. I så henseende lægger den sig fint i forlængelse af sidste års succesfulde poetiske livtag med Benny Andersens digtning, " Svantes lykkelige dag".Der er da også flere fine tangenter i den nyuddannede instruktør Johan Sarauws debutforestilling.Stærkest står teaterkoncerten, når den rammer den svære balance mellem tragik og komik, som Halfdan mestrede så sublimt.Den forfalder dog desværre hurtigt til det forkrampede med de gøglede, grimasserede gevandter, man har iklædt Rasmussens rim.Formen er frit associerende, men tager tekstnært udgangspunkt i Halfdans " Tosserier" - syv små samlinger af digte, som med den rasmussenske genkendelige komik og det billedrige sprog behandler alt fra længsler og drømme over hverdagens trivialiteter til den store kærlighed og døden. Man skal ikke tage fejl af de beskedne remser - for bag det sproglige spil og de kække rim gemmer sig flere skarpsindige observationer.En idealistisk insisteren på humanismen.I den nørrebroske iscenesættelse har man bestræbt sig på at mime det legesyge, nysgerrige og drømmeriske.Scenografisk befinder vi os i et stiliseret pastel-etablissement med en lysegrøn skurvogn som centrum for de akrobatiske klovnerier. Særligt sprælsk er den nyuddannede Albert Stein Ankerstjerne, som spjættende og vridende sig lægger krop til den mere falde-på-halen-agtige afdeling af fortolkningen.Den tilsvarende nyudklækkede Anne Sofie Wanstrup gør en god figur med modsat myndig skarphed i replik og blik - og med sin skære sangstemme ikke mindst.De unge talenter er parret med to mere erfarne kræfter; Henrik Lykkegaard, som med sin revyro hviler hjemmevant i det humoristiske, og Stine Stengade, som standhaftigt og solidt følger trop og supplerer med et fint, poetisk nærvær. Alle er de kloner af forfatteren med den velkendte hvide frisure, tunge akademikerbrille, rullekrave og brunlige gabardinebuks. Hele Nørrebro Teaters Folkekor synger med fra scenen, som Halfdanner på stribe, og bidrager til det surreelle udtryk.Mellem poetiske tableauer og nye musikalske fortolkninger af de kendte tekster mærker man dog, at det ikke står helt klart, hvilket ben man egentlig vil stå på. Dramaturgisk bliver det derfor en lidt gakket gangart gennem Halfdans tekster. I en egentlig ædel bestræbelse på at kaste nyt lys på den gamle ordjonglør har man sendt hans rim og remser i en vridemaskine af skrig, skrål, sang og spjætten. Man fanger i den hæsblæsende forbifart desværre kun fragmenter af tossestregernes dybere lag. Allerbedst fungerer det, når det hektiske, ordskrydende tempo kortvarigt brydes - som til slut, hvor vi synges ud med en bevægende ballade om at bevare det barnlige blik.Forestillingens egentlige budskab.kultur@k.dk 
teater Der er fine tangenter i teaterkoncert om Halfdan Rasmussens univers. Stærkest er, når den svære balance mellem tragik og komik rammes, svagest, når der forfaldes til forkrampet gøgleri.
Du skal ikke altid kunne elske den offentlige kunst. Det er ikke engang vigtigt, at du synes, den kan kaldes for kunst. Bare den gør noget ved dig - om den så gør dig glad, overrasket, forvirret, møgirriteret eller sågar frastødt betyder mindre. Den værste skæbne for et kunstværk i det offentlige rum er ligegyldighed.« 1. juni sætter Ulrikke Neergaard sig i direktørstolen på KØS - Museum for kunst i det offentlige rum. Hun ser samspillet mellem kunstværk, omgivelser og borgere som et af de vigtigste kulturmøder i det moderne samfund.»Det interessante ved kunst i det offentlige rum er jo netop, at fordi den er i berøring med mennesker i deres hverdag, i byrummet eller på arbejdspladsern, viser den, at kunst ikke bare er noget elitært i lukkede reservater for få indviede, men i allerhøjeste grad et samfundsanliggende,« siger hun.»Kunst berører både etiske, filosofiske, politiske og almendannende emner. Det gælder selvfølgelig også udstillingskunsten, men det bliver bare meget mere tydeligt med den offentlige kunst.« Ulrikke Neergaard blev mildels talt overrasket, da hun forleden læste, at billedhuggeren Ingvar Cronhammars fem meter høje stålskulptur »Camp Fire«, der siden 1993 har stået foran Syddansk Erhvervsskole i Odense, ved en fejl var blevet skåret i stykker og kørt til skrot.»Den sag er så bizar, at jeg simpelthen ikke ved, hvordan den skal tolkes. Men måske kommer der en dag et interview med manden med nedstrygeren,« smiler hun, men bliver så igen alvorlig: »Det er selvfølgelig et vilkår for den offentlige kunst, der ikke har museets eller galleriets beskyttende ramme, at den kan blive udsat for hærværk på den ene eller anden måde. Det er en del af prisen for at være i den interaktion og forhåbentlig være vedkommende for rigtig mange mennesker i deres hverdag - også nogle, der aldrig kunne drømme om at sætte deres fødder i et kunstmuseum. Men derfor har ejerne af kunstværket jo stadig et ansvar for, at kunstnerens ophavsret beskyttes. Det kan da godt være, at det for nogle ser ud som noget, der bare er flikket sammen. Men det er det jo ikke. Der ligger altid et meget stort reflektionsarbejde bag et hvilket som helst kunstværk -ikke mindst et værk som Cronhammars - som selvfølgelig skal respekteres. Og det er tydeligvis ikke sket her.« Ulrikke Neergaard har beskæftiget sig med kunst i det offentlige rum siden studietiden, hvor hun læste Moderne Kultur og Kulturformidling på Københavns Universitet. I hendes øjne er det lige så meget den interaktion mellem mennesker, et kunstværk kan afføde, som det er værket selv, der er det væsentlige. Hendes speciale handlede således om de heftige debatter, der opstod omkring to meget forskellige kunstværker - Elisabeth Toubros »Vanddragen« på Store Torv i Aarhus og Kenneth Balfelts »Fixerum« på Halmtorvet i København.»I det ene tilfælde - »Fixerum« - ønskede kunstneren netop at vække debat for at sætte fokus på en gruppe borgere i samfundet, stofmisbrugerne, der efter hans mening havde meget ringe vilkår. Og det lykkedes ham faktisk at sætte problemet på den politiske dagsorden og få nogle resultater,« siger Ulrikke Neergaard.I Aarhus kom den 4,5 mio. kroner dyre »Torvenes Brøndsløjfe«, i folkemunde kaldet »Vanddragen«, i strid modvind fra store dele af både byens borgere og politikerne på rådhuset. Men det er en del af vilkårene, mener Ulrikke Neergaard.»Et byrum er fyldt med mange interesser, og derfor vil kunsten næsten altid ryge ind i nogle konflikter. Men det skal man ikke være så bange for, for det er netop en del af en større samtale,« siger hun. »Selvfølgelig kan det være en kras omgang for den enkelte kunstner.Men ansvaret ligger lige så meget hos dem, der har besluttet, at her skal der stå noget kunst, som det ligger på selve værket. Der går ofte automatpilot i det, når politikerne skal beslutte, hvad der skal ske med et byrum: Vi stiller en ting, og så er det et godt byrum. Men et byrum har ikke nødvendigvis brug for kunst.Måske er det noget helt andet, der skal til.« Vi har bedt Ulrikke Neergaard om at vise os et af sine yndlingsværker, og derfor har hun sat os stævne ved Superkilen, kunstnergruppen Superflex' 30.000 kvadratmeter store byrumsinstallation på Nørrebro, som er skabt i samarbejde med bl. a. Bjarke Ingels Group og den tyske tegnestue Topotek1.»Når man taler om kunst i det offentlige rum, tænker de fleste først og fremmest på noget materielt, et gavlmaleri eller en skulptur, man stiller op, og som skal stå der, om ikke til evig tid, så i hvert fald længe. Men offentlig kunst kan være så meget andet, og det behøver for den sags skyld slet ikke være noget materielt, det kan lige så vel være en fortælling, en proces eller et debatskabende greb,« siger hun.»Superkilen er efter min mening et af de bedste eksempler, vi har her i København, på et værk, der på samme tid er materielt og har formået at inddrage brugerne og fortælle ikke bare én, men mange forskellige historier,« siger hun og forklarer: »Da projektet gik i gang, indkaldte kommunen på helt sædvanlig vis til et borgermøde.Men for Superflex var det ikke nok kun at høre »the usual suspects«, der plejer kommer til sådan et møde. De ville i kontakt med hele den meget bredt sammensatte befolkningsgruppe på Nørrebro, der rummer flere end 55 forskellige nationaliteter. Og derfor fik de støtte til et kunstprojekt, hvor både unge og ældre af alle mulige forskellige nationaleiteter fik mulighed for at give deres bud på, hvad man kunne ønske af byruymsinventar i sådan et område.« Resultatet er blevet en bypark med en mangfoldighed af indslag fra store dele af verden.En boksering fra Thailand, en jordhøj skabt af jord fra Palæstina, palmetræer fra Kina, en amerikansk dansepavillon, skakområde, steder til at cykle og spille bold på, legeplads med store gynger. Og meget mere.»Det er altsammen noget, der indbyder til at blive brugt, til at tage del og levendegøre byrummet. Vi kan være nok så gode til at skabe flotte byrum, men hvad nytter det, hvis folk ikke kan finde ud af, hvad de skal bruge dem til? På Superkilen har man ikke bare stillet en ting. Man har afdækket, hvad det er for mennesker, der skal bruge området, og hvordan de gerne vil bruge sådan en plads. Og det er gjort med et helt særligt kunstnerisk twist. Det kommer jo ikke ved bare at sætte en skaterbane op,« siger hun og tilføjer: »Samtidig har processen givet borgerne en følelse af ejerskab til området, og det er måske det allervigtigste.«Som ny museumsdirektør på KØS vil Ulrikke Neergaard styrke museets status som det dagsordensættende flagskib og videnscenter for offentlig kunst i hele Danmark.»Vi skal være med til at professionalisere området, skabe høj kvalitet inden for forskning, debat og formidling,« siger hun.»Vi har også en forpligtelse til både at indsamle og bevare eksisterende kunst og bidrage til nyproduktion af offentlig kunst. Og ikke mindst til at synliggøre den samfundsmæssige betydning af kunst i det offentlige rum.«.tmp@berlingske.dk »Et byrum er fyldt med mange interesser, og derfor vil kunsten næsten altid ryge ind i nogle konflikter. Men det skal man ikke være så bange for det, for det er netop en del af en større samtale.« Rikke Nørgaard.Fakta: Blå bog Ulrikke Neergaard2008: Cand. mag. i Moderne Kultur og Kulturformidling.20087-2009: Ansat som formidler i Statens Kunstfond, hvor hun bl. a.gennemgik alle fondens offentlige projekter og skrev formidlingstekster om værkerne.2009-2010: Ansat på KØS -Museum for kunst i det offentlie rum, hvor hun bl. a.stod for projektet »Det' vores kunst«. Har desuden arbejdet freelance med opgaver for Statens Kunstfond, Copenhagen Art Festival m. fl.Stiftede 2014 sammen med Christian Skovbjerg Jensen og Stenka Hellfach bureauet »Somewhere«, der arbejder med samtidskunst i byrum, arkitektur og landskab.fra 1. juni 2017 direktør for KØS - Museum for kunst i det offentlige rum.
Debatten om et kunstværk kan være lige så vigtig som selve værket, mener Ulrikke Neergaard, der er ny direktør på KØS -Museum for kunst i det offentlige rum. Hun kalder skrotningen af Cronhammar-skulptur i sidste uge for »bizar«.
Det drejede sig egentlig bare om et stakit. Et stakit, institutionen Murergården skulle have malet. En opgave, der ville tage 20-25 timer.Men nogle gange er et stakit ikke bare et stakit, og en maler ikke bare en maler.Murergården ligger på Nørrebro i et område med mange børn og familier med sociale problemer. Gennem 34 år har Brita Fabricius arbejdet på institutionen, heraf 30 år som leder.Blandt forældre og samarbejdspartnere betegner flere hende som en pædagogikkens Thyra Frank, der ikke lægger vægt på kommunalt bureaukrati, men på nærvær.Brita Fabricius fandt en maler til opgaven med stakittet. Selv om han ikke skulle arbejde med børnene, men stakittet, bad hun om børneattest.Hun turde ikke andet, da der er skrappe krav fra Københavns Kommune om, at der skal foreligge en børneattest ved en ansættelse, og det er lederens opgave at indhente og vurdere denne.Maleren havde en dom for besiddelse og distribution af børneporno.Dommen lød på fire måneders betinget fængsel. Den var ret ny og prøvetiden ikke overstået.Dommen kunne måske nok have fået nogen til at finde en anden maler til en daginstitution. Men ikke Brita Fabricius. Strafferammen for børneporno er fra tre måneders betinget fængsel op til seks års ubetinget fængsel. Dommen var altså i den mildere ende af skalaen, tænkte hun.20. juni 2017 benyttede institutionslederen kommunens selvbetjeningsløsning til at indberette en ansættelse af den pågældende maler.Vedhæftet var straffe-og børneattest.I kommentarfeltet skrev hun: »Har haft samtale med vedkommende vedrørende straffe-og børneattest. Disse er ikke til hinder for, at det pågældende arbejde kan udføres.« Før hun foretog sit skøn, satte hun sig ind i vejledningen, fortæller hun.Vejledningen fra Koncernservice har et afsnit om kønssædelighedsforbrydelser: »Påtegninger på børneattesten vil næsten altid medføre en negativ kvalifikationsvurdering, som udelukker ansættelse. Der skal dog ske en konkret vurdering, idet der kan være få undtagelser; for eksempel en ansøger, som for syv år siden, da denne var 16 år, modtog en dom for sex med en mindreårig, som var ansøgers kæreste og som på daværende tidspunkt var 14 år og dermed mindreårig.« Fhv. leder af Murergården Brita Fabricius siger til Information om sit skøn: »For min skyld kunne han sådan set godt lave arbejdet. Det her er jo ikke et arbejde med børn. Jeg tænkte også: Det her kan blive en konflikt.Men jeg vidste også gennem vejledningen, at man ikke bare kan sige - du må ikke få arbejdet. Man skal foretage et skøn.« Hun medgiver i dag, at hun skønnede forkert. Men hun siger også, at hun gik ud fra, at Koncernservice blot ville sætte ansættelsen i stå, hvis ikke juristerne var enige.Tilliden var vækDagen efter ringede en jurist fra Koncernservice og gjorde hende opmærksom på, at det var et fejlskøn, og at der ikke kunne ske ansættelse. Men dermed var sagen ikke slut: Kommunen besluttede sig for at fyre Brita Fabricius. Tilliden til hendes dømmekraft var væk på grund af sagen.»Jeg vedkender mig, at hvis jeg vidste, det havde ført alt det her med sig, havde jeg kastet det væk med det samme. Det er et minefelt det her,« siger Brita Fabricius.»Det her med pletter på børne-og straffeattesten er meget følsomt. Der kan nemt rejses en folkestemning med meget hysteri. Jeg har lagt mig fladt ned og sagt, mit skøn var forkert.Men når jeg i sin tid skønnede, som jeg gjorde, var det, fordi jeg leder en institution, hvor pædagogerne er rigtigt dygtige til at se, hvis nogen f. eks. bærer meget rundt på et barn.Så siger pædagogerne direkte: Sådan gør vi ikke her. Du kan gøre sådan i stedet for.« Hun oplever, at forvaltningen kan være langt fra virkeligheden i en daginstitution.»Den reelle sikkerhed og beskyttelse imod et overgreb ligger her i institutionen. Jo længere væk man er fra det, desto vigtigere bliver det formelle. De bliver måske i tvivl: Har vi nu styr på det? Skrækken for at komme på forsiden af Information kan blive rigtig stor. Det bliver en nulfejlskultur, en frygtkultur og disciplineringskultur.Hvis folk bliver bange for at udøve skøn, ødelægger man vores institutioner.«.Ude af proportionerFormand Britt Petersen fra Landsforeningen for Socialpædagoger, LFS, kalder sagen enestående.»Vi har aldrig haft en sådan sag,« siger hun.Fagforeningen har repræsenteret lederen i sagen og har taget forbehold for et søgsmål.»Ansættelsen af maleren nåede aldrig at blive effektueret. Så er det måske lige skrapt nok at fyre en leder gennem 30 år. Vi mener en diskretionær advarsel må være på sin plads - den hårdeste sanktion før en fyring. Vi er også indstillet på, at hun kan få begrænset sin ledelseskompetence.« Der har været holdt et stort informationsmøde for forældrene.Talsperson Marianne Bigum fra Forældrerådet i institutionen fortæller, at der er fuld opbakning til Brita Fabricius fra forældrene, som bl. a. har sendt et brev til Pia Allerslev i sagen: »Det virker fuldstændigt ude af proportioner. Vi kan slet ikke forstå, at det bliver så drastisk en beslutning, som sker hen over en sommerferie.Vi har fuldstændig tillid til Brita - vi har ikke mødt nogen forældre endnu, som ikke har den tillid. Derfor virker det absurd, at kommunen begrunder fyringen med sikkerheden for vores børn.« I et brev til borgmesteren skriver forældrene, at de mener, at sanktionen er »uproportionel, forhastet og overdrevet«. De taler om »dårlig ledelse og dømmekraft« fra klyngeleder og forvaltningen. De mener, der er tale om »en fejl«, som de håber borgmesteren vil »ændre«.Enestående sagBørne-og ungeborgmester Pia Allerslev (V) ønsker ikke at kommentere sagen.I et skriftligt svar til Information skriver adm. direktør Tobias Børner Stax fra Børne-og Ungdomsforvaltningen i København, at der gennem hele året har været stort fokus på indhentningen af børne-og straffeattester samt at der har været informeret både skriftligt og mundtligt om dette til institutionernes ledere.»Det har vi kommunikeret flere gange i løbet af det seneste år både skriftligt og på personalemøder for lederne. Så der burde ikke være grundlag for som leder at være i tvivl om de gældende procedurer eller hvor og hvordan, man kan få rådgivning om de spørgsmål. Lederen på det enkelte tjenestested har som den der ansætter førstehåndskendskab til evt. anmærkninger på en straffe-eller børneattest, og derfor er det afgørende, at lederen har et sikkert blik for, hvornår han eller hun har brug for rådgivning til at vurdere straffe-og børneattester med en anmærkning.« Han kan ikke kommentere den konkrete medarbejders arbejdsforhold, skriver han.»I en sag om en medarbejders arbejdsforhold vil der altid være mange oplysninger, som en arbejdsgiver ifølge loven ikke må udtale sig om af hensyn til den enkelte medarbejder.Derfor kan forældre og medarbejdere heller aldrig få det fulde kendskab til alle oplysninger i en sag om en medarbejders arbejdsforhold og en evt. afskedigelse. Det kan være årsagen til, at forvaltningen ikke deler forældres opfattelse af en sag om fx en afskedigelse.« På baggrund af sagen vil forvaltningen gentage den gældende vejledning på området.»Forvaltningen har i det seneste år arbejdet intensivt med at sikre, at alle ledere i forvaltningen har kendskab til gældende lovgivning og forvaltningens procedurer for at indhente straffe-og børneattester ved ansættelse af medarbejdere, der skal have kontakt med børn under 15 år. Den konkrete sag er anledning til endnu en gang at gentage den gældende vejledning på området. Det vil vi gøre på personalemøder for vores ledere.« Tobias Børner Stax tilføjer i sit skriftlige svar: »Heldigvis har Børne-og Ungdomsforvaltningen aldrig tidligere hørt om, at en leder har valgt at ansætte en medarbejder, der skal have kontakt med børn under 15 år, med en anmærkning på børneattesten.«.fri@information.dk 
Institutionsleder på Nørrebro ville hyre en mand med betinget dom for besiddelse og distribution af børneporno til at male et stakit. Nu er lederen fyret. Forældrene er rasende - ikke på lederen, men på Københavns Kommune for fyringen af lederen.
De voksne vil helst..Salsa og basket. »Jeg danser salsa, og det gør jeg hver søndag i VerdensKultur-Centret på Nørre Allé hos en frivillig organisation, der hedder Salsa4Water. Det koster 60 kroner per gang og 40 kroner for studerende. Og det er rigtig undervisning, men på frivillig basis, og så går pengene til et rent drikkevand-projekt i Etiopien. Der er Sarabi også tit med.Man kan godt komme ind fra gaden, for undervisningen er på forskellige niveauer.F. eks. er timen klokken 12 for nybegyndere, og så bliver det mere avanceret, som eftermiddagen skrider frem.VerdensKulturCentret er i det hele taget et sted, vi bruger meget aktivt som familie.Der er mange udstillinger, arrangementer og koncerter dernede, og der er også en café. Det er et meget dejligt sted at bakke op om. Alle lande og kulturer er repræsenteret dernede. De havde for eksempel også en fotoudstilling for nylig, der hed ' I am not my hair' med afrikanske frisurer. Simon spiller basket i løbet af ugen, men i weekenden vil han gerne ud at se kampe og turneringer i Nørrebrohallen. Der tager Sarabi også indimellem med«.Barnet vil helst..I svømmehallen. »Sarabi vil helst bare i svømmehallen. Der bruger vi Frederiksberg Svømmehal rigtig meget. Hun er frygtløs og hopper i vandet, før hun overhovedet har fået badevinger på. Vi har indimellem også været der på hverdage, men der er både rutsjebanen og familiehallen lukket. Så det er sjovere for hende at være i svømmehallen i weekenden«.Vi vil gerne spise..På det arabiske madhus. »Vi er rigtig glade for det arabiske madhus Ahaaa.Det ligger både i Blågårdsgade og på Nørrebrogade. Jeg er vegetar, men der er også noget for de andre. Vi bestiller altid det samme: Jeg får en durumrulle med falafel, og de andre får Ahaaa-mix med kylling, oksekød og falafel på en tallerken. Hvis vi skal finde et sted, hvor vi alle kan spise, bliver det ofte der. I Blågårdsgade ligger også en hyggelig marrokansk café (Kimia, red.), som vi også tit besøger. Det er normalt ikke så hyggeligt at være på café med et barn, men det er det her. Så drikker vi myntete og spiser cheesecake og spiller backgammon med Sarabis egne hjemmelavede regler«.I regnvejr vil vi helst..Remisen og loppemarked. »Vi har brugt Remisen rigtig meget, for den ligger meget tæt på. Det er en indendørs legeplads fyldt med ting, man kan kravle på.Der er et stort skib, hvor man kan lege pirat, og masser af tunneller, madrasser, svævebaner, gynger og rutsjebaner. Det er et perfekt sted til at lege ' jorden er giftig'. Man kan også spille bold, og der er også et legorum, der er fyldt med klodser. Og et kreativt værksted, hvor man kan sidde og male. Og så er der heldigvis også et frokostrum, hvor man kan varme sin mad eller bare tage en kop kaffe. Det er et godt alternativ til at tage på legeplads, hvis vejret er dårligt.Nogle gange kombinerer vi en tur på Remisen med at tage på loppemarked, som der indimellem er i weekenderne.Vi elsker at være på loppemarked«.I solskin vil vi helst..De Gamles By. »Vi bruger De Gamles By rigtig meget, specielt i godt vejr. Da Sarabi skulle lære at cykle, var det her, vi øvede, for der er mange stier og græsplæner, så det ikke gør så ondt, hvis man falder. Der er også indhegninger med dyr, og vi skal altid lige ind til gederne.Og så er der selvfølgelig svævebanen, som Sarabi har siddet på, siden hun var halvandet. Den får hun altid en tur på.Derudover er der også kommet en genbrugsstationen lige ved indgangen til De Gamles By. Vi bruger den både til at sortere affald og for at se, om der måske er noget, man kan tage med hjem. Folk stiller en masse ting ud. Hylder, bøger, kander og den slags. Vi fandt engang et fantastisk møbel, som Sarabi bruger som skrivebord nu«.Fakta: UGENS FAMILIEFamilien Kiros Haile fra NørrebroSaba Kiros, fagkoordinator og virksomhedskonsulent Simon Haile, country manager, Autobutler Sarabi Simon Haile, 4 år, går i børnehave.
Familien Kiros Haile fra Nørrebro er storforbrugere af De Gamles By på Nørrebro og Remisen på Østerbro. Og så elsker de Det Arabiske Madhus Ahaaa. Her giver de tips til en weekend med småfolk.
Hvor bor du? »Indre Nørrebro, tæt på Folkets Park. Her har jeg boet siden 2007. Jeg kan huske, at jeg fejrede min 25-års fødselsdag her, og jeg elsker det område, jeg bor i, det må jeg indrømme«. Hvad kendetegner dit kvarter? »Det er et meget komprimeret og mangfoldigt område, men stadig med mange åndehuller, hvor man kan tage en timeout.Og så er der landsbystemning: Jeg hilser på cykelhandleren, bageren og bartenderen, der holder pause på gaden.I de 10 år, jeg har boet her, er der sket virkelig meget. Der er kommet flere spisesteder og ølbarer, og det trængte området til. Heldigvis har det stadig bevaret noget af kanten modsat for eksempel Vesterbro, der er blevet mere poleret med tiden«. Hvor får man den bedste kaffe? »Når jeg går ud, går jeg ikke ud for at drikke kaffe. Så går jeg ud for at drikke øl eller drinks. Det er megaoptur med de mange ølbarer, der er skudt op: Ølsnedkeren i Griffenfeldsgade, Kølsters Tolv Haner i Rantzausgade og Himmeriget på Åboulevard. Og så har Kind of Blue i Ravnsborggade også en sindssyg white russian. Der er 7 cl sprut i! Jeg kan godt lide, at jeg ikke skal ret langt for at mødes med nogen til en øl - uden at det skal lyde superdovent. For man skal også huske at komme ud af sit kvarter, og jeg elsker også at blive præsenteret for nye steder«. Hvor i byen synes du, der lugter værst? »Værst? Når der er Distortion, og det er godt vejr dagen derpå, og solen bager ned på gader og stræder. Den der dunst af pis, når du kommer ud om formiddagen... og snuser ind. Wow! Den intense lugt af indtørret alkohol og tis. Det er virkelig intenst. Og så kombineret med bilos.Det er et miks, der kradser lidt i næsen.Og halsen egentlig også«. Hvor dufter der bedst? »Det bedste er at cykle gennem byen, lige når solen er ved at stå op en af de første sommermorgener, hvor alt er sprunget ud, og du kører ad nogle sideveje på Frederiksberg. Duften af asfalt og nyudsprungne blomster. Den er helt fantastisk«. Hvilken årstid i byen synes du bedst om? »Jeg er klart mest til efterår. Ikke det efterår, vi har nu, men det tidspunkt, hvor du stadig kan fornemme, at sommeren lige har været der. De dage, hvor du går ud ad døren og kan mærke, at der er noget anderledes i luften, der er kommet en klarhed i luften, og bladene begynder at skifte farve. Det er det bedste, jeg ved.Jeg vågner op efter en døsig sommer. Det er en meget kort periode, hvor ekkoet af sommeren stadig kan høres, og inden vi stiller uret en time tilbage, og det hele bliver mørkt«. Hvornår kan du bliver allermest irriteret på København? »Når der spildes ressourcer. Tænk på alle de penge, der bliver brugt på at være på Christiania for at fjerne hashhandlen og på at anholde almindelige mennesker, der ryger en joint. Det irriterer mig. Lad nu være med at kriminalisere folk for at ryge en fed«. Hvad synes du, København mangler? »Sporvognene. Dem gad jeg godt have genindført. Jeg kan se, når de renoverer vejene, at sporene jo ligger lige neden under asfalten. Der er selvfølgelig en lille nostalgiker, der taler i mig, men jeg synes også, det er bedre end busserne, der tøffer rundt og forurener«. Hvor er byen grimmest? »Steder, hvor der bliver bygget uden tanke på det arkitektoniske. Grimme bygninger i glas med luksuslejligheder og kontordomiciler. Bare ordet: kontordomiciler.Og så de der bannere med tekster som ' 1.000 m2 til leje', der altid hænger på dem. Det er ikke særlig inspirerende.Måske er jeg bare lidt sur. Jeg er lige blevet smidt ud af mit studie i Valby, fordi det skal rives ned. Jeg kan ikke lide, når der går penge i den. Jeg er ikke naiv og forstår godt, hvorfor man gerne vil tjene masser af millioner, men vi skal passe på ikke at fjerne alt det skæve«. Hvad har København for meget af? »Jeg havde nogle amerikanske venner på besøg. En dag var vi rundt i byen, vi var mange forskellige steder, og på et tidspunkt siger en af dem: »Is that Mikkeller again?«. På den relativt korte gåtur kom vi forbi fire forskellige Mikkeller-steder, og vi endte ovenikøbet på et af dem. På Ramen to Biiru - som i øvrigt er et superlækkert sted. Men jeg kom til at tænke, wow, der er faktisk åbnet mange Mikkeller-steder i byen. Og det er måske en lidt farlig tendens. Også med Madklubben og Cofoco. Når det bliver til kæder, er det kedeligt«.malene.jensen@pol.dk 
Musiker Christian Hjelm holder mest af Nørrebro, men giver i aften koncert i Huset KBH i Indre By i anledning af Spil Dansk.
Mohammed Bargha kigger op.»Selvfølgelig skal hun trække sig. Hun har jo misbrugt sit embede, og sådan noget kræver, at man tager sit ansvar og straf.« Det er onsdag formiddag og lige blevet klart, at Radikale Venstres leder og beskæftigelsesog integrationsborgmester i København Anna Mee Allerslev oven på en række personsager fratræder posten som borgmester, melder sig ud af den kommende kommunalvalgkamp og træder helt ud af lokalpolitik.41-årige Mohammed Bargha stemte ikke på Radikale Venstre ved det seneste kommunalvalg.Men han arbejder og drikker sin kaffe på Indre Nørrebro, hvor partiet med 16 pct. af de afgivne stemmer i valgkredsen har en af sine stærkeste højborge i København.Lidt over en fjerdedel af dem stemte personligt på Anna Mee Allerslev.»Altså hende der med brylluppet?« spørger Alba Therp på 20 år.Den unge kvinde ved ikke så meget om sagen, men har hørt historien om Anna Mee Allerslevs bryllupsreception på Rådhuset gennem et sladderprogram.»Det bliver man selvfølgelig farvet af. Det er nu ikke derfor, jeg ikke vil stemme på hende.Men det påvirker da ens syn på politik generelt.« Især det sidste ærgrer 44-årige Lars Toft, der er selvstændig og har butik i området.»Jeg synes, det er så trist, at vi ikke kan mønstre bedre opbakning til vores politikere. Derfor er sådan en sag virkelig ærgerlig. Det er godt, hun trækker sig. For hendes skyld, men mest for respekten for folkestyret,« siger han.Han har selv stemt Radikale mange gange og kunne sagtens finde på at gøre det igen.Ville såmænd også have sat krydset ved Anna Mee Allerselv, havde det ikke været for det, han læste i avisen om hende.»Jeg kan godt lide, at hun kommer med et friskt pust, ambitioner og en god energi. Men hun har virkelig gjort i nælderne moralsk med den seneste sag.«.Aldrig andet end en personhetzI hans øjne var sagen om bryllupsreception og manglende betaling for lån af lokale aldrig andet end en personhetz. At sammenligne med Lars Løkkes skjorteforbrug eller Helle Thorning-Schmidts mands skattepapir.Det er ikke fair at forfølge en enkeltperson for en gængs praksis, mener den selvstændige.»Men når man beder forvaltningen fremskynde en behandlingsproces om sin vens byggetilladelse, bliver jeg altså forarget. Så er der tale om nepotisme, og så er man så langt ude, at man ikke kan bunde, og der er ingen vej tilbage.« Lars Toft holder en pause. Ingen tvivl om, at Anna Mee Allerslev har problemer med det moralske kompas, siger han. Men det ændrer ikke i sig selv ved hans overvejelser om at stemme radikalt.»Sagen rokker ved synet på personen. Måske også synet på politikerne. Men det rykker ikke ved mit syn på partikursen. Så må vi bare håbe, at den næste, som skal stå i spidsen for København, har bedre styr på den radikale partibog,« siger han.caka@berlingske.dk 
Indre Nørrebro i København er Radikale Venstres højborg - her stemte 16 pct. af vælgerne ved sidste kommunalvalg radikalt. Opbakningen til partiet svinder ikke nødvendigvis med Anna Mee-sagen, lyder budskabet fra flere af beboerne. Men det gør tilliden til politikere generelt.
De kunne være røde ungdomspolitikere med et bankende hjerte for udenrigspolitikken. De kunne være dem, der holdt taler, som gik over i historiebøgerne. De kunne være dem, der samlede og mobiliserede tusindvis af andre unge og voksne. Men i dag nøjes de med at hænge ud på Den Røde Plads, i Nørrebros hjerte, med smøger i munden og parfumeduft i en usynlig cirkel omkring sig.På afstand ser de ens ud. De er alle sammen mørkhårede.Nogle af dem bærer shorts, mens andre har lange joggingbukser på. De har alle sammen kondisko på med hvide tennisstrømper.De sidder på stole, og selv om de er nok til at danne en cirkel, har de alligevel valgt at sidde på række langs muren, hvorfra de kigger ud over pladsen. Det virker, som om tiden er gået i stå, mens de holder øje. Med hvem eller hvad ved de måske ikke engang selv.Jeg trækker en stol med mig og sætter mig over for dem. Alt opleves i slowmotion.De retter sig lidt op og kigger skeptiske på mig. Nu kan jeg se deres ansigter, og de ser ikke længere ens ud. Ham, der sidder lige over for mig, er omkring samme højde som mig. Ved siden af ham sidder Abdoul, der er en flot ung mand, hvis øjne konstant smiler. Hans fyldige læber og lange øjenvipper og den rigtige chokoladefarve gør ham til en klar kandidat til gruppens smukkeste fyr.Ved siden af ham sidder hans modsætning.Tynd, usikker og med en meget stærk Nørrebro-accent nærmest svømmer Khalid i sine joggingbukser og sin mindst to numre for store hættetrøje.Han sidder med sin telefon i hånden, og så snart jeg har sat mig, går han i gang med at google mig. Han bryder ind med jævne mellemrum og orienterer de andre om de informationer, han finder på internettet. Nogle gange griner de, fordi informationerne falder lidt malplaceret i samtalen, men andre gange får han et anerkendende nik som tak for sit gode arbejde.En af de unge sidder lidt længere væk fra de andre. Han har hætten trukket godt ned over ansigtet. Han er langsom.De andre svarer altid for ham, inden han selv når at åbne munden. Najib er flygtning fra Afghanistan.Til lykke med huenEn af drengene skiller sig klart ud. Ikke fordi han er højere eller hurtigere end de andre. Men han har noget, som de andre ikke har, og det er han bevidst om og stolt af. Det er en hue, men ikke en hvilken som helst hue. Naveed bærer en studenterhue med halvmåne og stjerne på.Han er lige blevet færdig med hf, og han stråler under sin hue. Ikke pralende, men oprigtig glad. »Tillykke«, siger jeg, inden jeg sætter mig ned. »Tak«, svarer han, mens han smiler tilbage. Det er tydeligt, at han er gruppens stolthed. Han får et klap på skulderen og retter ryggen ved anerkendelsen.Jeg introducerer mig selv ganske kort.Nogle af dem ved godt, jeg har været politiker, mens andre ikke aner det. Inden jeg fortæller videre, siger Khalid, der sidder med mobiltelefonen: »Psykiatriordfører 2007-2015«. »Ja«, nikker jeg. »Kommer fra Vesterbro«. Ny information.»Hun har boet på Nørrebro«, fortsætter han. I det øjeblik bliver der bygget en bro mellem os. Jeg takker Wikipedia.Khalid fortæller, at han læser meget. Jeg spørger ham, om det er bøger, han læser.»Nej«. Den eneste bog, han har læst er Magtens manual. De andre tror ikke rigtig på, at han har læst en hel bog, for det har selv Naveed med studenterhuen ikke gjort.Hurtigt spørger de mig, om jeg er forfatter, siden jeg læser så mange bøger.Jeg fortæller dem, at jeg skriver en bog om afstanden mellem befolkningsgrupper og den vrede og det had, der er i samfundet.»Det er klart,« siger en af dem. »De hader os, og vi hader tilbage«. De fleste er i starten af 20' erne, og de har boet på Nørrebro det meste af deres liv. De vil gerne snakke med mig, men de har mange forbehold. Jeg må ikke skrive deres navne eller vise billeder af dem i bogen.Det lover jeg dem og fortæller, at jeg i stedet giver dem nogle navne, jeg selv finder på.Har dømt dem i mit hovedNår jeg snakker med folk med minoritetsbaggrund, oplever jeg ofte en grundlæggende mistro til journalister. Jeg forstår godt, hvor den kommer fra, for der er sjældent positive historier med dem.Men i det her tilfælde må det også være, fordi de har noget at skjule, tænker jeg.Bang! Jeg har dømt dem i mit hoved.De lever op til samtlige fordomme. De sidder i en flok på Den Røde Plads, og de er brune. Jeg flover mig over, hvor meget jeg selv har købt beskrivelsen af taberne - især når man tager med, at jeg selv har tilhørt den gruppe.Jeg understreger flere gange, at jeg ikke er ude efter at udstille dem. »Du skal love det«, siger de. »Wallah«, svarer jeg.Wallah betyder, at man sværger ved Allahs navn, at man taler sandt. Det er et arabisk ord, og alle muslimer bruger det. Så er vi forbundet igen! Pludselig kommer der en anden fyr og sætter sig på stolen over for mig. I mellemtiden er der dukket en etnisk dansk mand op. Alle hilser på ham, og det gør jeg også. En af drengene rejser sig op, går hen til ham, og sammen følges de væk fra pladsen.De unges ansigtsudtryk afslører, at den situation er helt almindelig. Det er tydeligvis ikke første gang, manden kommer forbi, og det skal snart vise sig, at det heller ikke er sidste gang.Den unge mand, der netop har sat sig over for mig, hedder Hasan. Hans hud omkring øjenbrynene er rød, og jeg kan ikke undgå at smile lidt af hans forfængelighed.Han vil så gerne virke hård, og samtidig er det tydeligt, at han får plukket øjenbryn. Hans korte shorts dækker ikke for det ti centimeter lange lodrette ar, der løber ned over hans ben. Han er blevet syet, og de små stykker sygehustape, der er sat vandret på arret, indikerer, at såret endnu ikke er helet. På venstre overarm har han et andet ar, som er lidt længere end det på benet. »Hun er sygeplejerske«, siger Khalid, idet han løfter blikket fra sin mobil. Ja, jeg er sygeplejerske og kan godt regne ud, at det ikke er en gren fra en uheldig klatretur op i et træ, der har givet ham det ar.Viser sin pistolMens jeg prøver at gætte, hvad det er for en person, jeg sidder over for, løfter Hasan diskret i sin T-shirt. Ikke meget, bare lige nok til at jeg kan se den pistol, han bærer. Han fastholder øjenkontakten med mig, og mit hjerte tager et ekstra hop, men samtidig er jeg meget bevidst om ikke at udvise hverken angst eller nogen anden følelse. På en eller anden måde har jeg forventet, at her kunne være våben. Det er trods alt Nørrebro. Jeg skammer mig igen lidt over min egen generalisering.Jeg lader som ingenting og spørger Hasan, om han har nogen søskende.Men tankerne flyver rundt i mit hoved.Jeg kan mærke, at jeg ikke er bange for ham. Selv hvis situationen skulle spidse til, føler jeg mig sikker på, at jeg med min psykiatriske erfaring sagtens ville kunne tale ham ned. Jeg er mere bange for det, jeg ikke kan se. Det, der kan ske bag min ryg. Problemet er, at jeg dækker for ham. Han sidder med ryggen mod muren til Nørrebrohallen, og jeg sidder over for ham. Så hvis nogen vil skyde ham fra Den Røde Plads, kan jeg risikere at få en kugle igennem mit hjerte eller min skulder. Er det derfor, de alle sammen sidder med ryggen til muren? Naveed med studenterhuen er oprørt.Han rejser sig op, mens han gentagne gange siger: »Hvad tænker du på!?«. De andre begynder at snakke indbyrdes, og de virker også til at være sure på Hasan.De slår over i arabisk, og jeg er ikke længere en del af samtalen, selvom jeg kan genkende nogle få ord. Jeg kan ikke fange, om de er oprørte, fordi han har en pistol, eller om det er, fordi han har vist den til mig. Hasan virker til gengæld tilfreds med deres reaktioner. Han smiler tilfreds. Jeg prøver at være upåvirket. Det her er en test, tænker jeg. Han prøver mig af, og derfor er det ekstra vigtigt, at jeg bliver siddende.Jeg er selv opvokset på Vesterbro, og dengang var Vesterbro, hvad Nørrebro er i dag. Der var massive sociale problemer, og mange af de unge, der var ude i noget lort, gjorde præcis det, som Hasan gør nu. Hvis nogen kom for tæt på, så prøvede de at skubbe personen væk med deres handling. Og vendte man dem ryggen, så blev de bekræftet i, at de var de stærke, eller at man ikke ville dem.Optaget af efterlønnenMen jeg vil gerne snakke med Hasan.Han taler som et vandfald, og han har mange holdninger. Han er ved at uddanne sig til håndværker, mens to af hans seks søskende allerede har en akademisk uddannelse. De er sikkert også piger, fanger jeg mig selv i at tænke.Hasan forstår ikke, hvorfor man skal arbejde, til man er 75 år.»Hvorfor er efterlønnen afskaffet, når politikerne selv driver den af?«, spørger han. Jeg er overrasket over, at efterlønnen er det første emne, han tager op.Hvorfor hulen interesserer han sig for det? Han mener, politikerne kun er optaget af sig selv og derfor også bruger tiden på at sniffe kokain på Christiansborg.Han refererer til en artikel, der var i Ekstra Bladet for en del år siden, hvor det blev »afsløret«, at der var kokainrester på toiletsæder og håndvaske på Christiansborg.»Lyver du aldrig?«, spørger Abdoul.»Nej«, svarer jeg. »Det er nok derfor, du røg ud«, siger Abdoul, som var den, der lige før påstod, at han ikke kendte mig.Jeg kan ikke lade være med at grine. For dem lyver alle politikere - og dem, der ikke lyver, ryger selvfølgelig ud.Situationen er ved at blive en anelse kaotisk. Der kommer nye unge til, mens andre går. Den etnisk danske mand fra før er også vendt tilbage. Det viser sig, at han er advokat, og mens han prikker et par drenge ud af forsamlingen, fortæller han - nok mest til mig, da drengene virker ligeglade - hvor effektivt det er, når han selv kommer ud til »klienterne«. Det er meget mere praktisk, end når de glemmer aftalerne på hans kontor. Og så er sidegevinsten, at han også kan møde tidligere klienter. En af de unge nævner et navn på en kammerat og spørger advokaten, om det er en af dem, han har hjulpet. »Ja, og han...«. Inden han når at fortælle mere, afbryder jeg ham. »Det kan din advokat nok ikke svare dig på, da han har tavshedspligt«, siger jeg, mens jeg kigger på advokaten med et blik, som han ikke kan tage fejl af, hvad betyder.Røvhul, tænker jeg. Han er parat til at bryde sin tavshedspligt. Faglige regler er åbenbart også anderledes på Den Røde Plads.»Det er okay, Özlem. Det er en af vores venner, forstår du«, siger en af de unge, der netop har sat sig. Abdi er meget lys i huden og har lyse blågrønne øjne. Han er meget højere og bredere end de andre og taler med den traditionelle Nørrebroaccent, hvor ' t' bliver udtalt som ' tj'. Han er tydeligvis rutineret i at rulle joints.Med fingrene nulrer han omsorgsfuldt sin hash, og snart breder den søde duft fra jointen sig, og jeg rykker mig lidt for at undgå røgen. Det er ramadan, så jeg faster, og min tomme mave øger risikoen for, at jeg bliver påvirket af hashen.Virker hyggeligt og hjemligtJeg opholder mig sammen med drengene i næsten to timer. Solen skinner, og børn løber rundt på pladsen med løbehjul og rulleskøjter, mens andre cykler.Jeg hører kun lydene, da jeg har pladsen bag min ryg. Mange sprog når mine ører. Der kommer en etnisk dansker med en løbeseddel og fortæller, at vi er hjertelig velkomne til at se med, når de lokale akrobater skal optræde på pladsen.De unge kigger på ham, som om han kommer fra en anden planet. Ingen siger noget til ham. Jeg skynder mig at tage løbesedlen og takker ham, inden situationen bliver mere pinlig.Jeg dømmer ikke drengene. Deres liv er meget anderledes end løbeseddelmandens, og måske forstår de ikke engang ordet akrobat. Mange af dem snakker en form for ghettosprog, hvor omkring halvdelen er dansk, og den anden halvdel kommer fra deres modersmål, og de taler ingen af sprogene flydende.Jeg kender ikke de her drenge, men alligevel mærker jeg en forbindelse. Jeg føler mig tryg hos dem, selv om den ene har en pistol i livremmen, og duften af hash, smøger og parfume giver mig lidt hovedpine. Det hele virker hyggeligt og hjemligt. Jeg føler, jeg kender dem. Og det gør jeg på en eller anden måde også.Jeg kommer selv fra socialklasse fem, og mange af drengene omkring mig ligner de drenge, jeg voksede op sammen med på Vesterbro. Måske har jeg også behandlet nogle af drengenes forældre, da jeg var sygeplejerske i psykiatrien på Nørrebro.Drengene kan også mærke noget. En af dem siger: »Vi var gået med det samme, hvis du var dansker«. Jeg fortæller dem, at jeg er dansker ligesom dem. Det griner de af. De er i hvert fald ikke danskere! De hader ikke danskerne, understreger de en efter en. De kender selv nogle af dem, og de er venner med dem.»Hvem?«, spørger jeg. »Hvad hedder jeres venner?« Så går der pludselig et gruppearbejde i gang. I fællesskab prøver de at komme i tanker om nogle navne. Men det er ikke let. »Vi har mange danske venner, det er bare svært at huske det«, siger Abdi. Så bliver der råbt et navn op: »Jimmy!«. Så nikker de alle sammen. »Han snakker også ligesom os. Du ved, med accent og jargon«, siger Abdi. Lige børn leger bedst, tænker jeg. De leder videre. Jeg føler, jeg sidder til banko, og vi venter alle sammen på, at en eller anden har pladen fuld, så vi kan gå i gang med noget andet.Så bliver der råbt et nyt navn op: »Brian!«. En lettelse breder sig, og mange læner sig tilbage på deres stole. De virker nærmest udmattede. Brian er ifølge mobildrengen Khalid en »rigtig« dansker.Han er en, der »kører på dem« og kalder dem for nassere og alle mulige andre ting. Jeg spørger, om de synes, det er sjovt. »Ja, det er sjovt«, siger Khalid, og flere nikker.Oprørte over dansk krigsindsatsDrengene omtaler hinanden og sig selv som indvandrere. En efter en fortæller de mig, hvem der har en plettet straffeattest, og hvem der ikke har. Omkring halvdelen har - så der får jeg også en forklaring på advokatens opførsel. Alligevel er stemningen tryg og let. Drengene joker.De skiftes til at drille mig, og de griner endnu højere, når jeg kan give tilbage af samme skuffe. Det hele føles næsten familiært.Men som i alle familier er der også ømme punkter i form af emner, hvor samtalen bliver skarpere og bevæger sig i retning af et skænderi. Her er det, når snakken falder på danskerne. De har ikke noget imod danskerne, men... og der er ikke bare et men, der er mange.Drengene taler i munden på hinanden, og på et tidspunkt bliver det hele for meget.Jeg råber, at de skal tie stille. Det virker, de stopper. Og så tager de ordet en efter en.De er oprørte over, at danske styrker bomber muslimerne i Mellemøsten. Krigene i Afghanistan, Irak, Syrien og Libyen fylder hele samtalen. De affyrer flittigt tal på antallet af dræbte civile. »Alene i Afghanistan har danskerne dræbt 1,2 millioner uskyldige«, siger en af dem.Tallet bliver hurtigt bekræftet af de andre.Det minder mig om mine møder med mennesker, som har mange fordomme om muslimer. De har også altid et ekstremt forvrænget billede af virkeligheden.»Taliban er de gode mennesker,« siger Najib, som selv er flygtet fra Afghanistan.»Det er danskerne, der ikke er gode mennesker. De dræber uskyldige mennesker, mens Taliban beskytter os«. Flere af drengene refererer til filmen ' Armadillo', der handler om Danmarks indsats i Afghanistan.Så tager Abdi over. Han fortæller, at når danskerne slår muslimerne ihjel, er det på grund af olie, opium og gas. Danskerne er kun i krig i de lande, hvor de selv kan få noget ud af det, og derfor er danskerne ligeglade med muslimerne.Jeg går i gang med at argumentere imod, men jeg kan ikke følge med i alle de spørgsmål, de stiller.»Nej, det er ikke danskerne, men politikerne, der træffer de valg«, gentager jeg. »Og nogle gange er det nødvendigt at gå i krig, fordi der ikke er andre udveje«, siger jeg og nævner Balkankrigen som eksempel. »Men så er der også krige, hvor vores indsats set i bakspejlet har været med til at gøre lande mere ustabile«, medgiver jeg. For eksempel krigene i Afghanistan, Irak og Libyen.Men trods min nuancerede tilgang, hvor jeg argumenterer både for og imod krig, kan jeg mærke, at jeg er enig med dem i deres kritik af, at den danske udenrigspolitik er dobbeltmoralsk. Nationale interesser har større betydning for, om man går i krig, end behovet for at hjælpe civile mod overgreb. For eksempel kan jeg huske, hvordan jeg til sidste øjeblik var i tvivl, da jeg som folketingsmedlem var med til at sende F-16-fly til Libyen.Fra Folketingets talerstol blev der sagt, at vi danskere ikke blot kan se til, mens Gaddafislagter sit folk. Jeg var enig, selvom jeg i dag er meget i tvivl om, hvorvidt vi gjorde det rigtige. Men den dag i dag ved jeg ikke, hvorfor vi blot ser til, mens IS-terroristerne og Assad slagter tusindvis af kurdere og syrere. Storpolitik er svært at forklare, og de unge bruger overskrifter som argumenter.Holder forsvarstale for danskerneVi når aldrig i dybden med emnet, og inden jeg finder et argument frem, er de unge i gang med at afkræve et andet svar fra mig. Jeg taler mig varm, og langsomt går det op for mig, at jeg har taget hul på den store forsvarstale for danskerne. Det er lidt underligt, at jeg tit ender i en rolle som advokat, når jeg sidder med mennesker, der enten hader indvandrerne eller danskerne. Jeg kan simpelthen ikke lade være, men jeg kan ikke fordrage den rolle.Hvorfor skal jeg være talsmand for en hel befolkningsgruppe? Hvis jeg sad sammen med mine venstreorienterede venner, ville jeg give dem ret i, at Danmarks udenrigspolitik er dobbeltmoralsk, fordi vi i Vesten på den ene side kritiserer de regimer, som ikke overholder menneskerettigheder, men på den anden side samarbejder med dem. Det gælder for eksempel Saudi-Arabien, som er kendt for ikke at overholde menneskerettigheder, men som vi samarbejder med for at sælge danske varer eller for at købe olie. Eller Tyrkiet, der er lige så slemme som Kina til at undertrykke frihedsrettighederne. Dem har Danmark og EU et tæt samarbejde med, så Erdogan kan holde syriske flygtninge fra Europa. Mange tidligere diktatorer var også Vestens allierede, det gælder både Saddam Hussain, Gaddafiog Assad.Der er mange særhensyn, som nationalstaterne tager, når de fører udenrigspolitik.Venner og fjender skifter navne, alt efter hvad der gavner mest. Men hvorfor har jeg svært ved at delagtiggøre drengene fra Nørrebro i mine tanker om udenrigspolitik? Hvorfor sidder jeg over for dem og forsvarer Danmarks og Vestens udenrigspolitik, når jeg langt hen ad vejen selv synes, den er forkert? Jeg tror, det handler om, at jeg er bange for, at hvis jeg giver dem ret i noget af det, de siger, så kan de opleve, at jeg dermed bekræfter deres generaliserende, vrede opfattelse af Danmark og danskerne.Den er jeg ikke enig i! For mig er der stor forskel på at være uenig i udenrigspolitikken og at være vred på alle danskerne og Danmark. Samtidig synes jeg, at drengene bliver lidt for sort-hvide i deres konspirationsagtige analyser.Mens jeg gør mig mine egne tanker, snakker drengene i munden på hinanden.Det er de andre, der er efter dem.Fordi de er muslimer, fordi de er indvandrere, fordi de ikke vil være som danskerne.Fordi, fordi, fordi... Det er altid de andres skyld og aldrig deres. Jeg kan mærke en træthed over for denne offermentalitet.De brokker sig hele tiden over danskerne, men hvad gør de selv for at bidrage til fællesskabet? »Stemmer I til valgene?«, spørger jeg.Nogle af dem svarer ja, men Hasan siger, at det er »haram«, altså forbudt, at stemme.De andre bliver vrede på ham. Naveed med studenterhuen ønsker ikke, at jeg skal tage Hasan med i min bog. »Han kan ikke snakke ordentligt«, siger han og tilføjer vredt: »Han lyver!«. Det er tydeligt, at Naveed er træt af ham, mindst lige så træt som jeg er af offermentaliteten hos drengene. De fortæller igen og igen, at de ikke har noget til fælles med danskerne. Hasan vrænger: »De vil have, vores kvinder skal tage på diskoteker«, og antyder med al ønskelig tydelighed, hvad han mener om kvinder, der tager på diskotek. Han vil i hvert fald ikke stemme på nogen, der ønsker, at muslimer skal ligne danskerne.Blå blok vores skyldNu bliver det for meget for Naveed. Han læner sig frem og løfter sin venstre hånd. Hans guldur skinner i solen. Han kalder Hasan for bror, og det lykkes ham at få Hasan til at tie stille et kort øjeblik.»Bror, fordi vi ikke har stemt, fordi tusindvis af muslimer ikke har stemt, så har blå blok fået deres magt«. Jeg bemærker, at kampen står mellem Naveed og Hasan. Den, der vinder, vil få resten af gruppen med sig. De andre drenge er stille og følger opmærksomt med i den verbale kamp. Jeg kan ikke lade være med at tænke på, hvilket postyr vi skaber på Den Røde Plads. Jeg ved ikke, om der overhovedet er nogen af de forbipasserende danskere, der forstår vores sprog, hvor danske og arabiske og tyrkiske ord flyder ind i hinanden. Udefra må det virke, som om vi har et kæmpe skænderi. Indefra virker det som den sundeste demokratiske samtale, jeg har oplevet i lang tid.Jeg ved ikke, hvem der vil vinde kampen på længere sigt, men lige her bliver der gået hårdt til den. Hasan omtaler konsekvent muslimske lande som »vores lande«. For ham er danskernes og europæernes frygt for terror bare spil for galleriet, da den rigtige terror sker i muslimske lande, hvor »vores forældre« bliver slagtet og voldtaget.»Vi er små hunde, der ikke gør noget«, siger han. »At stemme vil være det samme som at komme i helvede«. Hasan er ved at blive træt nu. Afmagten sniger sig ind på ham, og jeg tænker, at det er nu, jeg skal slå til.Jeg kigger på Hasan. Han smiler og gentager, at han som god muslim ikke vil stemme. Jeg læner mig frem og kigger ham dybt i øjnene.»Nu vil jeg sige noget til dig, som jeg ved, kun din mor siger til dig«. De andre drenge kan godt høre alvoren i min stemme. Pludselig bliver der helt stille.»Hvis du ikke vil i Helvede, så skal du måske lade være med at lave alt det lort, du laver. Det er Ramadan og ingen af jer faster, men I har travlt med at ryge jeres hjerner væk. Så kom ikke og fortæl mig, at du er en god muslim og danskerne er nogle svin«. Jeg fastholder øjenkontakten og holder en opdragende tale for ham. Hasan bliver pludselig stille og lille. Hans reaktion rører mig helt inde i hjertet.Er jeg for hård mod ham? Jeg rejser mig op og bevæger mig det halve skridt, der er mellem os.Han bliver siddende, og de andre rører sig slet ikke. Jeg læner mig ned og giver ham et kram. Hasan løfter sin hånd og lægger den på min skulder. Jeg holder om ham, og han skubber mig ikke væk.Da jeg sætter mig tilbage på min stol, smiler de andre, som om de tænker, at familiefreden nu er genskabt. Jeg går i gang med en ny tale om, hvorfor de skal holde sig inden for lovens rammer, og hvorfor de først og fremmest skal være loyale over for det land, de bor i, og bruge deres energi på de rigtige ting. Naveed har lænet sig tilbage. Nu har jeg taget hans plads.Hasan er ikke færdig: »Abdi har ret.Danskerne tager vores guld, vores olie og vores opium«, siger han. Han bruger tit Abdis argumenter. Abdis holdninger ligger også tættere på Hasans end på Naveeds.Skrid hjem-kortet»Hvis det er ' vores' olie og guld, de tager, hvorfor tager du så ikke tilbage til dit land, så du kan passe på olien og guldet?«, spørger jeg Hasan. Han hører det slet ikke. Han er ikke længere vred, men fortsat helt vildt engageret. Uden stop fortæller han, hvordan danskerne har slagtet og plyndret hans folk og har fået hans forældre til at flygte til dette land.Jeg kan mærke, at han provokerer mig til det yderste, og derfor gentager jeg mit spørgsmål: »Hvorfor tager du ikke ned til dit land?«. Jeg ved godt, at spørgsmålet ikke er fair med »skrid hjem-kortet«. Hasan er født i Danmark, og han er dansker, også selv om han ikke vil kendes ved det. Men det rører ham slet ikke: »Hvorfor skal jeg tage derned, når jeg kan flexe staten her?«, siger han. Mens jeg tænker på, hvad han mener med »flexe«, fortsætter Hasan: »Så snart jeg bliver uddannet som håndværker, vil jeg på dagpenge og lave sort arbejde, så jeg kan ødelægge samfundet!«. Jeg er selv dansk muslim, og jeg ved, at det, han siger, intet har med islam at gøre. Ifølge islam skal man først og fremmest være loyal over for det samfund, man lever i. Man skal overholde lovene, betale skat og ikke stjæle. Det fortæller jeg ham, og mens nogle af drengene er tavse, bakker andre mig op.Min ivrigste allierede er Naveed. Jeg kigger på ham med beundring. Midt i alt det her lyser han op som et håb. Han er omringet af halvkriminelle unge, som hverken har et arbejde eller en uddannelse.De er vrede og frustrerede, og al deres afmagt over deres manglende succes i livet retter de mod danskerne. Alligevel vender Naveed dem ikke ryggen, men insisterer på, at han kan have dem med på den lovlige og demokratiske vej, han har valgt.Hasan snakker om »kafir«, altså vantro, og for ham er alle danskere vantro.Han kan ikke se problemet i at stjæle fra fællesskabet ved at lave sort arbejde. Jeg spørger ham, hvordan velfærdssamfundet skal hænge sammen, hvis både han og jeg laver sort arbejde og ikke betaler skat: »Hvem skal så betale for din uddannelse, for din mors sygehusbehandling eller for Nørrebrohallen, som I ser ud til at være storbrugere af?«. Men for Hasan handler det ikke om, at han skal være taknemmelig for de ting, han får af danskerne. Det handler om en vrede, han skal ud med. Imens fortsætter jeg min store religiøse tale. Jeg fortæller om det forkerte i at stjæle og være illoyal. Jo mere jeg refererer til profeten Muhammed og Koranen, jo flere af de andre unge får jeg med på mit hold.Missionen er ved at lykkes, tænker jeg.Men er missionen, at de skal være gode muslimer, så de holder sig væk fra kriminalitet? Er religionen en del af løsningen på de sociale problemer? Jeg ved det ikke.Men når jeg hører på Hasan, står det klart for mig, at nogle misbruger religionen til at vende unge som Hasan mod det samfund, de er en del af. Han føler intet fællesskab med Danmark.Mine egne erfaringerOver for ham sidder Naveed. Han deler noget af Hasans skepsis, men formår alligevel at holde sig på den demokratiske banehalvdel. Jeg kigger på hans studenterhue med halvmånen, der stråler i solen, og mærker min stolthed på hans vegne. Så siger Hasan, at danskerne har købt kampfly for 30 milliarder kroner for at bombe muslimerne. Det overrasker mig, hvor meget hans vrede bunder i udenrigspolitikken og næres af, hvad der sker uden for Danmarks grænser.Jeg fortæller dem om mine egne erfaringer med had til danskerne, om min vej til Folketinget og om mine børn. »I kunne godt være mine sønner«, siger jeg. Men sandheden er, at det kunne de ikke. For hvis de havde været mine sønner, havde de ikke fået lov at spilde deres ungdom på Den Røde Plads. Jeg vil så gerne give dem et håb, vil så gerne vise dem, hvordan jeg selv er startet på Nørrebro, og at det er muligt at få en uddannelse og blive til noget. Derfor nævner jeg alle de adresser på Nørrebro, hvor jeg har boet. Som barn boede jeg på Peter Fabers Gade, lige over for Assistens Kirkegård.Senere blev jeg gift og boede på Sjællandsgade, og efter min skilsmisse boede jeg som alenemor på Haraldsgade.Jo mere jeg fortæller, jo mere accent får jeg på, og jo mere lytter de.De svarer også mere ærligt på mine spørgsmål. Jeg kan mærke, at deres respekt for mig stiger, da jeg fortæller, at jeg opsøger mennesker, som sender hademails til mig. »Alene?!«, udbryder en.»Uden sikkerhedsfolk, uden en mand, og uden peberspray?!«. De kan slet ikke få det til at hænge sammen. Det er interessant at se, hvor langt - eller rettere kort - deres mod i virkeligheden rækker, når de så gerne vil signalere alt det modsatte.Men det ændrer ikke ved, at Hasan, Abdi, Najib, Abdoul og Khalid ikke stoler på danskerne - og slet ikke på de danske politikere. De tror grundlæggende ikke på, at de har samme rettigheder som danskerne, og de nævner ytringsfrihed som et eksempel. Hvorfor måtte danskerne tegne Muhammed, mens de nu vil stoppe muslimernes ytringsfrihed? Deres kendskab til regeringens arbejde for at begrænse imamers ytringsfrihed overrasker mig - de følger alligevel en del med i dansk politik. Jeg må give dem ret i, at mange af politikerne er blevet mere dobbeltmoralske i Danmark. Når man vil forbeholde en så fundamental rettighed som ytringsfriheden til dem, man deler værdier med, mens man er klar til at fjerne den fra andre, så handler man dobbeltmoralsk.Hvem rækker hånden ud til os? Da jeg selv gik ind i politik her i Danmark, sagde min far, at man ikke skal brokke sig over tingene, hvis man ikke selv har prøvet at ændre forholdene.Man har selv et ansvar, mente han. Det budskab har jeg taget med mig, og derfor fortæller jeg de unge, at de også selv må gøre noget for at bygge bro til danskerne.At de selv må række hånden ud.Så spørger Abdoul: »Men hvem rækker hånden ud til os?«. Hans spørgsmål splitter mine følelser i to. På den ene side gør det så ufattelig ondt at høre hans håbløshed. Fordi jeg voksede op som et »taberbarn«, kender jeg håbløsheden - den ligger dybt i mig, helt inde i mine knogler. Men på samme tid føler jeg en ekstrem vrede mod passiviteten og ansvarsfraskrivelsen.Begge følelser, både smerten og vreden, er reelle nok. Det har årene lært mig. Det gælder især, når man har at gøre med mennesker - så er tingene sjældent trukket skarpt op i sort og hvidt. Hasan kigger på Abdi, som om det nu er hans tur til at tage slaget.Abdi tager over. Han virker mere rolig.Jeg kan se, at han også er næsten færdig med at ryge sin joint. Han prøver at finde et kompromis i forhold til danskerne.Hans udgangspunkt er, at når man ser på de muslimske lande og på Vesten, så har samarbejdet aldrig fungeret. »Men«, siger han, »de skal gøre noget, før vi kan gøre noget. De har vist os, at de ikke vil samarbejde, og så er vi også nødt til at lade være med at samarbejde. Men hvis de gerne vil samarbejde med os, så vil vi også gerne med dem«. For ham handler samarbejde om, at man skal stoppe med at bombe muslimske lande og lade være med at investere i flere kampfly. Penge skal ikke bruges på at dræbe civile mennesker eller på krudt. I stedet skal man bruge dem på at genopbygge de lande, som man har bombet sønder og sammen. Hasan nikker, mens Naveed sidder stille og iagttager samarbejdet mellem Hasan og Abdi.Jeg slår en hånd mod mit lår og udbryder: »I burde være aktive i ungdomspolitik.I vil være så gode til det!«. Jeg mener det inderligt. De er begejstrede over, at jeg drømmer for dem. »Jaaa!«, siger de i kor. Abdi har imidlertid tabt pusten og siger nu opgivende, at de ved meget, men ikke kan gøre så meget. Jeg bliver igen lidt træt af passiviteten. Men nu udviser Hasan til gengæld iværksætterånd.Han spørger, om jeg virkelig tror på, at de kunne være gode ungdomspolitikere.Og det er første gang, man kan høre en oprigtig glæde i hans stemme.Vil ikke glemme jerJeg er ved at rejse mig, da Abdoul spørger, om mødet med dem ikke har været højdepunktet i mit liv. Jeg griner højt og fortæller, at de slet ikke er lige så spændende som nogle af mine haters. »Og i øvrigt skal der mere end en pistol til at imponere mig«, siger jeg. Det griner de alle sammen af. »Men jeg vil ikke glemme jer«, tilføjer jeg, og så siger drengene, at jeg nu har fået venner for livet på Den Røde Plads, og at jeg bare skal ringe, hvis nogen generer mig. Jeg bliver krammet, og jeg krammer tilbage. En tager en sel-fie med mig, men sletter hurtigt billedet, da han kommer i tanke om, at de skal være anonyme. Mødet har ikke fundet sted.Khalid følger mig tilbage til min bil.De har lovet mig, at de for første gang i deres liv vil læse en hel bog, og derfor vil jeg give dem min selvbiografiFra Føtex til Folketinget. Jeg er overbevist om, at nogle af drengene vil bevæge sig væk fra Den Røde Plads og ud i verden, men det tager tid, og hvor de vil ende, kan jeg ikke regne ud.Da jeg sætter mig ind i bilen, tænker jeg på, hvordan de internationale dagsordener også påvirker og præger os som mennesker. Selv unge på Den Røde Plads på Nørrebro har en mening om krig og kampfly og fred. De unge har brug for at være en del af fællesskabet, og når de fra deres halvdunkle udgangspunkt ikke bliver fuldgyldige medlemmer af Danmark, kan de blive tiltrukket af mørke, fundamentalistiske kræfter, der tilbyder dem et andet fællesskab - et fællesskab, der vender dem mod danskerne og demokratiet.Flere gange under samtalen kan jeg høre, i hvor høj grad nogle af drengenes argumenter ligner demokratimodstandernes.Özlem Cekic: ' Hvorfor hader han dig, mor?', Gyldendal, 268 sider, udkommer 22. august.ps@pol.dk Bror, fordi vi ikke har stemt, fordi tusindvis af muslimer ikke har stemt, så har blå blok fået deres magt Naveed Så snart jeg bliver uddannet som håndværker, vil jeg på dagpenge og lave sort arbejde, så jeg kan ødelægge samfundet Hasan Det er danskerne, der ikke er gode mennesker. De dræber uskyldige mennesker, mens Taliban beskytter os Najib Danskerne tager vores guld, vores olie og vores opium Hasan.Fakta: BLÅ BOG Özlem Cekicer født i Tyrkiet 7. maj 1976 og opvokset på Vesterbro i København. Student fra Rysensteen Gymnasium 1996 og uddannet sygeplejerske 2000.Medlem af Folketinget for SF 2007-15.Meldte sig ud af partiet 23. marts i år.Medvirker i debatprogrammer i DR og Radio24syv.Udgav 2009 selvbiografien ' Fra Føtex til Folketinget' og har skrevet en serie børnebøger om pigen Ayse.
Midt i ' bandeland' på Nørrebro i København har debattøren Özlem Cekic truffet unge indvandrere, der hader Danmark og har tænkt sig at snyde sig gennem livet. Flere af dem har en plettet straffeattest, og en af dem flasher sin pistol. Men de har sandelig noget på hjerte. Her er et bearbejdet kapitel fra hendes ny bog ' Hvorfor hader han dig, mor?'.
Kristeligt Dagblad har i ugens løb berettet om våbenhvilen mellem banderne Loyal to Familia og Brothas. Nyhedsredaktør Morten Rasmussen trækker baggrunden for våbenhvilen op i en leder i Kristeligt Dagblad, den er nemlig blevet aftalt i Det Islamiske Trossamfunds moské under medvirken af en imam, en fædregruppe og bandemedlemmer.Men siden hvornår er kriminelle aktiviteter blevet et anliggende for moskéen og ikke politiet? Lederskribenten tager sig også til hovedet over, at Københavns overborgmester Frank Jensen (S) roser våbenhvileaftalen på Facebook, for dermed ligner han " en borgmester, der er klar til at lade en stor gruppe borgere sejle deres egen sø".IMorgenavisen Jyllands-Posten konkluderer opinions-og eventredaktør Palle Weis ligeledes, at " det er den totale fallit for det danske samfund og for den danske retsfølelse, at man overlader forhandlingerne om en " våbenhvile" til fædre, som har svigtet, og til imamer, som ikke har nogen interesse i at nedbryde parallelsamfundet".Og i Ekstra Bladet raser udlændingeordfører Sofie Carsten Nielsen (R) over banderne, der hærger det Nørrebro, hvor hun bor: " Jeg har lyst til at råbe dem langt væk fra mine børns hverdag.Men jeg tør ikke, og jeg hader dem for det." Nielsen foreslår, at man afhjælper bandeproblemet med en større social indsats, men hun kunne jo også have foreslået, at problemet blev løst ad juridisk vej. Radioavisen på P1 kunne i tirsdags oplyse, at den i Danmark fødte Enes Ciftci i Højesteret fik frakendt sit danske statsborgerskab og blev udvist for bestandig på grund af sit engagement i Islamisk Stat. Derfor ville det være interessant at høre, om Sofie Carsten Nielsen vil arbejde for, at så mange kriminelle bandemedlemmer som muligt bliver udvist af Danmark. Er Nielsen ikke enig i, at ubetingede udvisninger af gangsterne er at foretrække frem for dyre resocialiseringer?.Sexchikane og filmkunstOle Olsen (1863-1943) stiftede Nordisk Film og satte Danmark som filmland på verdenskortet. Noget tilsvarende har Peter Aalbæk Jensen - kaldet Ålen - gjort med Zentropa i vor tid, men den bedrifthar fortonet sig noget, efter at Politiken i en omfangsrig artikel i lørdags kunne skrive, at seksuel chikane og ydmygelser i årtier har været normen på Zentropa.Det må holdes Aalbæk til gode, at han ikke benægter sin store andel i de grænseoverskridende udskejelser. Tilsyneladende mener Aalbæk, at ydmygelser og sexchikane er en forudsætning for at producere gode film, hvilket fik den satiriske RokokoPosten i Berlingske til at begå følgende overskrift: " Chok: God dansk film produceret, uden at Aalbæk smækkede nogen i røven". Ifølge RokokoPosten var Aalbæks reaktion herpå: " Det vil nok senere vise sig, at den film ikke var så god alligevel. Uden min excentriske personlighed og tilbøjelighed til at nedgøre unge mennesker, bare fordi jeg kan, tror jeg ikke, at ægte filmkunst kan blomstre.".Dobbelt bjørnetjenesteFormand for den nystiftede forening Den Danske Sprogkreds Lise Bostrup anklagede i Kristeligt Dagblad Dansk Sprognævn for at sabotere vort modersmål: " Alt regnes for lige godt. Flere valgmuligheder tillades, for så vil svage sprogbrugere lettere kunne undgå at begå fejl." Forelagt kritikken svarer Dansk Sprognævns formand Anne Holmen, at nævnet ikke svigter sin sprogrøgtergerning, skønt hun medgav, at nævnet " lader sproglige markedskræfter råde". Jamen, det minder jo om en indrømmelse.Også fra Dansk Sprognævns direktør Sabine Kirchmeier kom en indsigelse, der mest af alt kom til at ligne en tilståelse.At gøre nogen en bjørnetjeneste betegner en handling, der er velment, men som gør mere skade end gavn.Dansk Sprognævn accepterer imidlertid også brugen af ordet i modsat betydning: som en stor tjeneste.Man føler sig hensat til et absurd skuespil af Ionesco, når Kirchmeier forklarer, at man sagtens kan anvende " bjørnetjeneste" i begge betydninger, når blot man tager pejling af, hvem man taler med. Ugens debat skrives på skift af tidligere højskoleforstander Jørgen Carlsen og sognepræst og anmelder på Kristeligt Dagblad Kristian Østergaard. En af de to samler hver uge op på ugens vigtigste værdidebatter.debat@k.dk 

Selvfølgelig kan Olaf Johannessen spille Chaplin, og selvfølgelig kan han spille Hitler.Kynisk ud over alle grænser. Så selvfølgelig er han selvskreven til hovedrollen i Nørrebro Teaters dramatisering af filmen Diktatoren.Olaf Johannessen har ladet Chaplins sære kropssprog krybe ind i sin krop. Ikke bare nede i de udaddrejede fødder, men i hele holdningen - de skubbende hofter, den skæve skulder, den forsinkede hovedrysten.Alle udtryk er nu overtaget af Olaf Johannessens krop; sammen med det udspekulerede og enfoldige blik inde bag de mørkmalede øjne. Det er heftig skuespilkunst. Instruktøren Nikolaj Cederholm har i hvert fald her en person, der kan gestalte Chaplins gamle filmklassiker fra 1940 og dens karakter af modstandskunstværk.Lige ind i vores tid med højredrejning og naiv militærtro.FattigdomsforherligelsePå scenen vælter det i hvert fald ind med uduelige nazisoldater og kreative jøder og andet godtfolk - i en herligt manuel teater-i-teatretscenografiaf Kim Witzel. Det buldrer med røg og lyseffekter, så krigen konstant bliver nærværende - og opfindsomme bræddeanordninger sørger for, at forestillingen både kan foregå i skjul på et loft og til militærparader med alles blikke (at så diverse drejescenetrick gentages lovlig mange gange undervejs, er en anden historie).Her er slapstick af muntreste skuffe og iltre slagsmål i Kasper Ravnhøjs timing-koreografi. Men der er også stille stunder med fattigdomsforherligelse og glimt af den knugende morgenrøde, som også hænger over Chaplins eftermæle.Og så er der den mest fantastiske stumfilmspianist Olivier Antunes, der spiller musikerne varme og tilskuerne kåde - og Hitler langt ned i helvede. Med alverdens skøre lydeffekter efter oplæg fra komponisten Kåre Bjerkø.WonderskuespillereSpillerne er forrygende. Peter Zandersen, der var sidste sæsons indædte Thummelumsen i Livsens Ondskab, udvider nu her sit nedrighedsregister i rollen som effektiv soldat, og Jimmy Jørgensen lægger næsten sangstemmen på hylden for at agere kanonføde med hurtige lår og cool blik. Nicolai Dahl Hamilton spiller spindoktor med slibrig adlydetrang, og Asbjørn Krogh Nissen tager fjollede briller på og går ud ad en gakket tangent.Poesien dukker op, når Jesper Hyldegaard spiller blidheden ind i forestillingen med sine finurlige støvletrin, der drejer rundt i fortrængningdanse.Og den flæseindpakkede Julie Agnete Vang trumfer alle mændene med sin machohandlekraft og sit gode humør. Bange? Ikke her.Som om dette wonderteam af skuespillere ikke var nok, ankommer selveste Søren Pilmark også i fez og flabet grin til fanfare og rød løber. Det er humor, der sætter Chaplin i familie med Ørkenens Sønner.Og det er godt.Barber eller herskerMen om forestillingen egentlig er satire eller propaganda for en ny verdensorden, det er svært at bedømme.Filmens pointe om, at en barber kan ende med at blive hersker - bare fordi han tilfældigvis befinder sig det forkerte sted - er ikke scenisk tydelig. Jeg ved heller ikke, om den afsluttende morale er barberens eller Chaplins. Eller Nikolaj Cederholms.Men pyt. For scenen med jordkloden lykkes over al forventning.Altså den legendariske filmscene, hvor Chaplin sidder i sit kontor som føreren af det tredje rige og pludselige begynder at danse med sin ballonglobus. Hver en koreografisk finesse er på plads - fra de oprakte arme til det kærlige bagudspark mod kloden i Anja Gaardbos elegante koreografi. For se bare! Jordkloden forlader Olaf Johannessens Chaplin-hænder og flyver ud mod publikum, der henrykt fanger den med hænderne og kaster den videre til de næste tilskuere.Og de næste og de næste - som et smukt symbol på næstekærlighed.Det er lige i Chaplins ånd.amc@information.dk Som om dette wonderteam af skuespillere ikke var nok, ankommer selveste Søren Pilmark også i fez og flabet grin til fanfare og rød løber.
Chaplins nazisatirefilm ' Diktatoren' er fængende teater på Nørrebro Teater. Med Nikolaj Cederholms instruktøropfindsomhed -og Olaf Johannessens udaddrejede fødder og djævleblik.

Små, SU-venlige lejligheder er steget voldsomt i pris de sidste to år, og stigningerne er størst uden for centrum. 
I 1994 tilbragte jeg nogle dage i South Los Angeles i det bandehærgede latino-område Pico Aliso. Selv om jeg og min rejseledsager havde eskorte og personlige »parkeringsvagter«, alle banderelaterede, var det nogle rolige dage. Hvorfor var der, stik imod områdets drabsstatistikker, så fredfyldt? Fordi den mexicanske mafia, La eMe, havde dekreteret skydestop fra deres kommandocentral i fængslet.Hvilket lederen af LAPDs bandeenhed var godt tilfreds med. Han havde absolut ingen trang til at gøre hævd på politiets monopol i bekæmpelsen af skyderierne.Denne erindring fra LA byder sig til på baggrund af Søren K. Villemoes' besindige ord i WA den 17.11.: »Stop den naive og virkelighedsfjerne fordømmelse af våbenhvilen på Nørrebro mellem Loyal to Familia og Brothas.« Den aktuelle mistænkeliggørelse af muslimske borgeres initiativ har et fortilfælde i 2010, da en imam og et bandemedlem tilbød at være fredsmæglere mellem personalet i den lokale Nettobutik i Blågårdsgade og nogle »muslimske rødder«, der havde chikaneret de ansatte.Mæglingsbestræbelserne blev afvist af ikke mindst DFs Martin Henriksen, fordi der angiveligt lå »muslimske bagtanker« bag tilbuddet om mægling. En argumentation, som et bredere politisk spektrum også anvender i den aktuelle betændte situation med Karen Jespersen og Ralf Pittelkow som de mest skingre repræsentanter: Fædrene på Nørrebro er således intet andet end »islamister forklædt som »fædre«, som vil opnå mere magt.(Den Korte Avis den 14.11.) Det er vanskeligt at få øje på politiets positionering i forhold til den politiske varetagelse af deres monopol på bekæmpelse af bandeskyderierne - er politikerne ved at kvæle dem i kærlighed? Det er trods alt ikke mere end nogle få år siden, at Københavns Politi appellerede om mere borgerhjælp mod banderne. Daværende politidirektør Johan Reiman ønskede lokalbefolkningen involveret i kampen mod banderne. Og det blev annonceret, at lokale banderåd skulle etableres over hele landet.Hvordan mon det er gået med disse banderåd - er de overhovedet blevet oprettet? Tilbage til Amerika: Jeg har ved et par lejligheder mødtes med to af USAs mest fremtrædende og citerede bandeforskere, James Diego Vigil og Sudhir Venkatesh.Begge pointerer, at hvis der skal være fred i ghettoerne, er et minimum af samarbejde med bandefolk nødvendigt.De skal gives en mulighed for at komme igennem til myndighederne med ikke-kriminel deltagelse.I 2009 var Folketingets Retsudvalg, under Peter Skaarups formandskab, på en studietur til Los Angeles for at blive klogere på bandeuvæsenet. Det har været umuligt for mig at spore nogen effekter fra denne studierejse. Og den form for »gang intervention« som Retsudvalget blandt andet blev præsenteret for i nogle af LAs parker, tidligere bandemedlemmer iført badge og en bestemt T-shirt og en licens i baglommen til at forhandle fredsaftaler med bander og grupper, er vist end ikke blevet luftet i Danmark.Hvorfor ikke, egentlig? Banderne i South Los Angeles er jo primært katolske, ikke muslimske, så der er ikke grund til berøringsangst.Der er brug for mere gennemsigtighed og tydeliggørelse fra politiledelsens side, så det ikke kun er politikere, der står frem med forslag til bandebekæmpelse. Som det er nu, Catch 22, er det galt, hvis lokale muslimske kræfter stopper skyderierne. Og hvis de ikke gør noget, er det også galt og udansk.Hvis politikerne så gerne vil tage ansvar, så kan de jo tage ansvar for, at vort land har fået en segregeret boligmasse og ghettoer. Retsudvalget fik den klare melding i LA, som jeg også har fået i mine møder med bandeforskere, at vi her i Danmark ikke må lade det komme så vidt, som det er kommet i Los Angeles og Chicago. For så bliver det til en social katastrofe.Benny Lihme er forfatter, foredragsholder og redaktør af tidsskriftet »Social Kritik«.
Bandekrig. I stedet for at begræde våbenhvilen bør man tage ansvar for, at vi har fået en segregeret boligmasse.
Det var for en gangs skyld en rød løber-premiere, der trak en del politikere i teatret.Måske var det udsigten til en korruptionskomedie med en statsrevisor i rollen som storsvindler - den slags folk har jo ellers til opgave at holde politikere og deres embedsmænd i ørerne.Eller også var det, der trak, en generøs skuespillerbesætning, anført af den tvbrandvarme trio Thure Lindhardt, Mikael Birkkjær og Sarah Boberg fra krimiteamet i ' Broen', der fandt sin afslutning her i premiereweekenden.Frisk fra skærm kunne de springe ind som en del af det smækkorrupte hold på Nørrebro Teater.Det blev så også skuespillernes aften. Deres spillemæssige overskud og spøjse figurer hiver ' Revisoren' hjem. Det er al ære værd at give nyt liv til Nikolaj Gogols samfundssatiriske klassiker, der blev uropført i 1836, men den groteske komedie fremtræder umiddelbart ikke mere end pænt sjov, ligesom den heller ikke er klart nok aktualiseret til for alvor at kunne bide nogen i røv eller haser. Men forestillingen har dog absolut potentiale til det.FANDEN ER LØS - det vil sige revisoren - i en lille russisk flække, hvor kredsen af blakkede myndighedspersoner fejlagtigt tror, at den fremmede, der er kommet til byen, er en statsrevisor, der vil inspicere og deportere dem ind i helvede. For her er det at bøje paragraffer og tage imod smørelse - pelse, fasaner, jagthunde og andet nyttigt - sund provinsfornuft, hvis man altså hører til det indspiste hold: dommeren, postmesteren, skoleinspektøren, hospitalsdirektøren og ikke mindst borgmesteren i egen højkorrupte person. Alle har ret til at rage til sig. Men nogle mere end andre.Det slidstærke komiske afsæt for forvekslingskomedien er, at her er alle svindlere, og den eneste, som efter alles overbevisning ikke er det, er den største svindler af dem alle.Thure Lindhardts statsrevisor, som flokken af korrupte godtfolk er ved at skide i bukserne af skræk over, er i virkeligheden en bedragerisk forgældet spillefugl, som bare er smart nok til at posere som revisor, fordi de andre tildeler ham rollen.Skægt er hans første møde med Ole Lemmekes borgmester, for her er der noget på spil, noget at miste. Begge tror, at nu er det ude med dem - den ene frygter at blive knaldet for sit bedrageri, den anden for sin anløbne embedsførelse. Men Lindhardt formår som velklædt veltalende fars dreng fra hovedstaden at glide fri af den brune provinssump, som Sven Dahlberg har scenograferet som et smudsmarmoreret indelukke.Han forstår at rage til sig med en nærmest naiv selvfølgelighed, aldeles skrupelløst.Heroverfor kredser Ole Lemmekes herligt krybende borgmester drevent rundt med et servilt bøj i knæene, beredt til snart at danse en lille sejrsdans, snart at fare op som en bidsk terrier og overfuse sine kumpaner.HELE ROSSET er en studie i let sammenkrøbne kropsholdninger, skabt til at behage, smøre og snøre - styret af instruktøren Madeleine Røn Juuls greb om situationskomik og Esa Alannes fysisk groteske koreografhåndelag.Bag sin klæbrigt kælne smisken står Tina Gylling Mortensens dommer bastant på egen ret, mens Mikael Birkkjærs angiverlystne hospitalsdirektør har rygrad som kogt spaghetti, og Nicolai Jørgensens skoleinspektør tumler rundt som et forvokset barn.Revisoren får i pose og i sæk: logi, bil, borgmesterdatter og alle de pengesedler, han kan tilrane sig.Men han får også alt for meget medløb i iscenesættelsen, ligesom provinsdamerne har det med at dåne over ham, som var han rent gudeguf fra metropolen.Han kan frit rage løs på både borgmesterkone og -datter, Christiane Gjellerup Kochs lystne storbarmede fint-skal-det-værefrue og Josephine Park som hendes snotdumme giftesyge afkom, og blive bagt på af Benedikte Hansen og Sarah Boberg som to overmodne grevindegæs i internt rivegilde.DET BLIVER aldrig rigtig sjovt eller farligt med den revisor, fordi der ikke synes at være noget på spil, ingen modstand - bortset fra et par sociale underhunde - eller nogen tikkende fare for, at han bliver afsløret. Men pointen er god. Det handler om kun at holde med den, der er bedst til at rage til sig. På den led er komedieholdet som snydt ud af næsen på normaldansk neoliberalisme-moral anno 2018.Her ligger forestillingens ikke helt forløste potentiale som aktuel samfundssatire.Thure Lindhardts statsrevisor er vor tids helt, den åbenlyse barnlige grådighed, smart til at spille spillet og smilende maksimere egne interesser - med et sympatisk ansigt.Lindhardt spiller netop på sin bløde menneskelighed og står i starten af 2. akt ligefrem og henvender sig direkte til os som sine ligemænd. Underforstået: Vi går da også ind for, at alle har ret til at rage til sig.Men for at den kritik skulle gå ind og gøre nas, skulle forestillingen have været skåret skarpere til.Der var dog solid latteropbakning fra premierepublikummet inklusive politikere. Og det kan jo komme, når komedien får spillet sig varm. Ligesom statsrevisorer har det med at komme - uanmeldt.monna.dithmer@pol.dk Den groteske komedie fremtræder ikke mere end blot pænt sjov, ligesom den heller ikke er klart nok aktualiseret til for alvor at kunne bide nogen i røv eller haser.
Hjælp, revisoren kommer! Svindlerkomedie falder ikke rigtig i hak som grotesk underholdende samfundssatire på Nørrebro Teater. Til gengæld er der smæk for skillingen fra spillerne med Thure Lindhardt og Ole Lemmeke i front. teater.
Den 1. februar lukkede den yderste venstrefløjs foretrukne netmedie, Modkraft. Da de offentlige støttekroner slap op, blev revolutionen aflyst, ikke på grund af regnvejr, men fordi der ikke var flere penge at hente i de forskellige puljer for mediestøtte. Og onsdag i denne uge endte en demonstration, som skulle markere ti-året for rydningen af Ungdomshuset på Jagtvej, så i nøje planlagt vold, smadrede ruder, tåregas og dødbringende møtrikker gennem luften. Formålet er helt og aldeles uklart. Måske går den kommunale støtte på årligt 1,5 millioner kr.til det nye Ungdomshus på Dortheavej samme vej som Modkrafts mediestøtte, hvis det da nogensinde bliver klarlagt, hvem der stod bag optøjerne.For en stund blev vi mindet om, at der engang var en revolutionær, yderligtgående venstrefløj som kæmpede for et helt andet samfund. I dag findes oprøret mod det bestående ikke længere på venstrefløjen.Oprøret flyttede i parcelhus, fik fast job og pensionsordning, og nye generationer havde svært ved at se velsignelsen i et socialistisk evighedssamfund. Efter at Villy Søvndal gjorde SF til en bovlam filial af Socialdemokratiet, Enhedslisten ryddede ud i munkemarxismen og Johanne købte hus i Valby, og mens Alternativet pusler med meditation, fællessang og politiske laboratorier, er både oprøret og den strømførende politiske debat flyttet til den modsatte fløj. Her er der til gengæld masser af slag i bolledejen.Når erhvervsmanden Asger Aamund siger, at islam »som samfundsmodel« er i krig med os. Og det siger han. Så er det en dagsorden, der er langt mere oprørsk og mobiliserende end at smadre en hæveautomat hos Nordea på Nørrebrogade. »Velmenende medier og politikere i de vestlige demokratier har meget travlt med at forsikre deres befolkninger, at »vi er ikke i krig med islam«. Det skal nok være rigtigt, men det er et ubestrideligt faktum, at islam er i krig med os. Ikke islam som tro, men islam som samfundsmodel er i åben krig mod den demokratiske retsstat,« skrev Aamund for nylig i Den Korte Avis.Hvad han præcist mener, og hvor tekstanalysen lander ved en nærmere gennemgang, kan der med garanti føres mange debatter om på DRs P1. Men kombinationen af ordene islam og krig er god nok.Der er noget, der ikke passer ind. Og at foregive, at befolkningsgrupper ikke kan leve sammen uden assimilation, fordi man har forskellig oprindelse, kultur og religion, er så stærkt et budskab, og et så voldsomt opgør med det bestående samfund, at venstrefløjens ønsker om borgerløn, faste CO2-mål og højere beskatning af Nordsøolien blegner fuldstændigt. Når oprøret samtidig krydres med forestillingen om en enevældig elite, der styrer alt og hytter egne privilegier, og målrettede angreb på medier, domstole og politikere for at være uhæderlige og det, der er værre, er der ikke langt til de antiautoritære - og ofte også udemokratiske - Nørrebro-rebellers forfædre fra dengang, hvor man ikke skulle stole på nogen over 30.Venstrefløj døde på grund af iltmangel Om et par uger er der parlamentsvalg i Holland. De to, der kæmper om at vinde valget, er Frihedspartiets Geert Wilders og den liberale ministerpræsident Mark Rutte.Et meget rent og tidstypisk opgør mellem en nationalkonservativ borgerlig strømning og en liberal.De socialistiske og socialdemokratiske partier er enten marginaliserede eller har skiftet ham, så de til forveksling ligner enten den ene eller den anden part i den borgerlige strid. I det franske præsidentvalg er det Front Nationals Marine Le Pen, der enten skal møde den liberale Francois Fillon eller midterkandidaten Emmanuel Macron i anden runde. Den traditionelt så stærke franske venstrefløj er blevet helt og aldeles uinteressant.Hvad var det, der slog venstrefløjen ihjel? Tiden, Murens fald, markedsøkonomien og den nye globale verdensorden er nogle gode bud. Men først og fremmest døde den på grund af iltmangel. Den blev kvalt og for vild i nogle af de debatter, som ellers burde ligge lige for.Tag for eksempel nulvækst. En klassisk økonomisk analyse på venstrefløjen om, at verden ikke kan blive ved med at bygge på vækst, for vi ender i stress, klimakatastrofer og udtømte naturressourcer. Skal vi have et samfund i »ligevægt«, som økonomer på den fløj kalder det, kan den økonomiske vækst i verden ikke fortsætte. Det lyder jo umiddelbart logisk, men man skal være temmelig blind for ikke at se, at den økonomiske vækst og den globale markedsøkonomi har ført millioner af mennesker ud af fattigdom, og hjemme i andedammen er der en direkte korellation mellem hvor langt ude på venstrefløjen, man befinder sig, og hvor megen offentlig finansieret velfærd, man gerne vil have. Og nulvækst er lig med færre skatteindtægter, færre pædagoger og mindre kollektiv trafik.Eller tag EU. Den yderste venstrefløj er imod EU, mest fordi man opfatter Unionen som udemokratisk og centralistisk og »de riges klub«, hvad det så dækker over. Men samtidig repræsenterer EU alt det, som venstrefløjen står for: mellemfolkelig forståelse, forbrugerbeskyttelse, bedre klima, omfordeling mellem rige og fattige lande.Eller tag klimaet, hvor der i venstrefløjens værktøjskasse mest ligger redskaber som forbud og høje afgifter på alt fra oksebøffer til flyrejser, mens det, der ser ud til at bringe verden et skridt videre i bekæmpelsen af CO2-udslippet, er ny og renere teknologi.Venstrefløjens langsomme død satte først og fremmest ind, da den ikke længere havde nogen samfundsmodel at læne sig op ad. De faldt en for en, Sovjet, Albanien, Cuba, Kina og hvilke diktaturer, man ellers kunne finde på at fremhæve. På den »revolutionære« højrefløj har man et nationalt, værdibaseret, traditionsbundet monokulturelt, grænseindhegnet samfund som ideal. Det er i hvert fald et bud på et samfund, der adskiller sig afgørende fra det, der har været det idealiserede de seneste flere årtier.Bent Winther er Berlingskes samfundsredaktør.Når erhvervsmanden Asger Aamund siger, at islam »som samfundsmodel« er i krig med os. Og det siger han. Så er det en dagsorden, der er langt mere oprørsk og mobiliserende end at smadre en hæveautomat hos Nordea på Nørrebrogade.
Ugens debat Bent Winther.
Det er en helt simpel præmis: Kroppe folder sig ind i byrummets sprækker, huller, mellemrum, på gesimserne, i alt fra de største bygninger i byen (Christiansborg f. eks.) til små gemte baggårde på Nørrebro.Fra spektakulære højder til kælderskakter, fra store kluddermorsagtige bunker af kroppe til en enkelt krop kilet ind mellem et trafikskilt og en mur.Den simple præmis understreges, når titlen, som rammer disse performative interventioner ind, er ' Bodies in Urban Spaces'. Det er, hvad det er: kroppe i byrummet.En effektiv og sine steder spektakulær, men ikke spor vanskelig og langtfra intellektuelt udfordrende oplevelse, denne byvandringsperformance, som performancefestivalen Metropolis i år har satset på som sit store nummer.Jeg mødte op på Christianshavns Torv uden billet (der er gratis at følge med), og sammen med en gruppe af andre interesserede stimlede vi sammen om Metropolis-arrangørerne, der selv spillede rollen som værter og guides for arrangementet.Trevor Davies og co. bød lidt spidst velkommen og præsenterede en række forbud - en form for code of conduct, der præciserede, at man skulle holde afstand til performerne, at vi skulle følges i gruppen, at det var uhensigtsmæssigt at medbringe sin cykel, at der ville være en pause halvvejs - på Israels Plads - og at den totale vandretur igennem byen ville vare 2 en halv time. Gisp! Fra Christianshavn til midt på Nørrebro vandrende i en stor gruppe. Det lyder som et mareridt.OG DET VAR DET også - i begyndelsen.Det første stop var ved Christianshavns Kanal. 5-6 af de unge performere havde kilet sig ind under broens træbænke og lå der, med multifarvet joggingtøj, og var stive og stille. Senere var de foldet ind i en døråbning eller hang hen over et hegn eller lå med numsen i vejret på en mur. Vi gik samlet i gruppen, som blev større og større, og værterne - arrangørerne - delte flyers ud langs ruten som en hvervekampagne eller blot som svar på de spørgsmål, der tegnede sig på de forbipasserendes måbende ansigter. Det virkede ekstremt forstyrrende og forstærkede fornemmelsen af, at dette show mest handlede om at skabe opmærksomhed.Men om hvad? Metropolis-festivalen selv? Om værket? En anden ting, der punkterede den kunstneriske oplevelse, var, at arrangørerne vægtede fotograferingen af kropsinterventionerne så højt. Folk blev gennet væk fra performerne. »Gå ikke ind foran!«, hed det flere gange. Både publikum og professionelle fotografer knipsede løs. Igen, det virkede, som om ærindet her var at skabe opmærksomhed om ' noget' - også via hashtags - mere end det handlede om kunsten.Men sådan gik det altså igennem byen.Hele tiden var der nye formationer at kigge på. Nogle ekstremt akrobatiske - som når seks af performerne havde kilet sig ind imellem søjlerne på hovedporten af Christiansborg Slot, højt oppe. Og hvor det akrobatiske trækker værket i retningen af parcours og nycirkus, var der senere på ruten eksempler på mere smidigheds- og balancebaserede koreografier, der minder mere om dans.Imellem dette spænd var der imidlertid tale om et afgrænset vokabular af formationer og figurer, som performerne med stor effektivitet opfyldte. Jeg savnede blot, at dette vokabular blev brudt. At følge den samme opskrift igennem hele forestillingen virker lidt forkrampet, og som om kunstneren ikke er interesseret i at udfordre hverken beskueren eller værket selv. Koreografen, østrigske Willie Dorner, har efter sigende iscenesat dette værk over 100 gange i forskellige byer i over 10 år. Den faste præmis efterlader særligt et spørgsmål: Hvilken type krop er der tale om i værket ' Bodies in Urban Spaces'? DET ER TYDELIGVIS yngre og spændstige kroppe, der skal udfylde en bestemt rolle: den effektivt performende krop. Den jogger frisk forbi tilskuergruppen, når den skal fra sted til sted for at indgå i en ny formation. Den er smidig og stærk.Den gemmer sit ansigt bag hætter, hænder og arme og er forsøgt anonymiseret.Værket er timet sådan, at man som publikum ikke når at se performerne forme sig ind i eller omkring bygningerne.Ideelt set er de der bare, som tavst materiale, presset ind imellem sten og stål.Performancesoldater uden stemmer. Jeg sukkede efter et performanceoprør: at se dem sidde på en bænk eller tale sammen, tage en smøg og bryde med strukturen.For det virker, som om værket har potentialet til at tematisere, hvor udgrænset kroppen efterhånden er i det såkaldt offentlige rum. En kunstner som britiske Nils Norman, som for ganske nylig sluttede sit professorat på Kunstakademiets Billedkunstskoler i København, har skabt hele arkiver over aggressive arkitektur-og designløsninger, der skal begrænse menneskers tilstedeværelse i det offentlige rum. Der er skæve og ubehagelige bænke overalt i byrummet. Der spilles høj klassisk musik på landets togstationer for at skræmme uønskede kroppe væk. Design, arkitektur og lyd bruges som våben mod menneskers adfærd, og dele af ' Bodies in Urban Spaces' kunne pege i retning af en lignende undersøgelse.Men det spektakulære og underholdende i værket vinder over det politiske anslag.Efter noget tid accepterede jeg imidlertid præmissen og lod street-art være street-art og spektakel være spektakel, og den lange tur gennem byen antog en mere meditativ karakter, efter at jeg lod mine forventninger drive væk som små skyer. Hvor ofte bruger man 2 en halv time på at slentre igennem København? Og sådan blev ' Bodies in Urban Spaces' på en fin måde mere et spejl for en publikumskrop, der fritaget fra forventninger om kritisk eller kunstnerisk overstimulans måske i sig selv blot blev en krop i byen. Eftergivende og blød.mathias.kryger@pol.dk Fakta: FAKTA MetropolisHen over sommeren præsenterer årets Metropolis mere end 60 forestillinger på 30 forskellige steder rundt om i København, alle gratis og med fokus på byen som scene og tema. Ideen bag er at afsøge grænserne for scenekunsten i en blanding af performance, arkitektur, billedkunst, lys-og aktionskunst.Metropolis blev lanceret i 2007 og var tænkt til at slutte i år, men med en fireårig økonomisk aftale på plads med Københavns Kommune går Metropolis ind i en ny fase 2017-20.WWW metropolis.dk.
Sjove kroppe, akrobatiske kroppe, spektakulære og effektive kroppe, men hvor blev den udgrænsede krop af?
Det lyder næsten kærligt, når hun omtaler den som »buen«. Men det er bestemt ikke varme følelser, 51-årige Kristine Naundrup-Jensen nærer for Københavns sekssporede motortrafikvej, Bispeengbuen, som løber på kommunegrænsen mellem Frederiksberg og Nørrebro og i sin tid fik beboere til at flage med sort.Vejen er hendes nærmeste nabo til den ene side placeret i samme højde som hendes lejlighed på 2. sal og årsag til, at vinduet forbliver lukket, og at fundamentet ryster, når en lastbil farer forbi.»Det er en stor vej, som løber igennem skøn beboelse og betyder, at tusindvis af biler kører forbi mine vinduer hver evig eneste dag. Det er klart, at det påvirker én. Det er ikke særligt kønt, det larmer og det forurener helt vildt,« siger Kristine Naundrup-Jensen, som har boet i sin lejlighed siden 1998.Nu vejrer hun og områdets andre beboere imidlertid - ren - morgenluft, for Bispeengbuens videre overlevelse er igen til debat, også blandt kommunalpolitikere.Ifølge planen skal vejen renoveres om to år, og det vil forlænge dens liv med minimum 55 år. Regningen lyder på 125 mio. kr. og påhviler staten.Derfor har kritikere af Bispeengbuen sat alle sejl til for at forhindre renoveringen og i stedet fremlægge et økonomisk gangbart forslag om at lede trafikken under jorden i en 800 meter lang tunnel og skabe plads til boliger, et engområde og reetablere Ladegårdsåen, som i dag ligger skjult under betonen og brostenene.»Vi vil meget gerne have den revet ned, lagt en tunnel ned og lavet noget ovenpå,« siger Kristine Naundrup-Jensen, som også foreslår, at man lader Bispeengbuen stå - inspireret af High Line i New York, som er et tidligere hævet banelegeme, der nu er beplantet.Tidligere forsøgKøbenhavns Kommune har tidligere fået foretaget forundersøgelser af et større projekt, som indebar, at Åboulevardtrafikken blev ført under jorden, Bispeengbuen fjernet og et byrum skabt ovenpå. Blandt andre var teknik-og miljøborgmester Morten Kabell (EL) fortaler for at nedgrave trafikken i en tunnel, men finansieringen viste sig at være for omkostningstung.»Der er masser af sund fornuft og store muligheder i projektet, men at finde fem til ti milliarder kroner til det i den kommunale økonomi  det er simpelthen ikke realistisk,« sagde borgmesteren i juni 2016 og erklærede sig i stedet parat til at fokusere på at få den 800 meter lange motortrafikvej nedgravet i en tunnel: »For et væsentligt lavere beløb kan vi kaste os over nedrivningen af Bispeengbuen. Her er et stort potentiale for byudvikling, hvis vi eliminerer den massive betonklods,« sagde borgmesteren.Den økonomiske ramme blev vurderet til at være et sted mellem 2,1 og 2,6 mia. kr.Nu viser Frederiksberg Kommune også interesse for at se på muligheden for nedrivning af Bispeengbuen og en ny tunnel i stedet. I kommunens budget for 2018 er der afsat 200.000 kr. til, at Frederiksberg kan bidrage til byudviklingen i området omkring Bispeengbuen, »herunder en mulig nedrivning«, som der står.Det er Ruben Kidde, kandidat for de Radikale på Frederiksberg, der har presset på for at få Frederiksberg til at tage teten efter København.»København tog et vigtigt skridt ved at lave en forundersøgelse. Udfordringen er blot, at den ikke nåede hele vejen i mål, for der er stadig et stort spørgsmålstegn ved, om man kan lave en markant billigere tunnel,« siger Ruben Kidde, som eksempelvis mener, at der er mulighed for at lave tunnelen mindre end den, der er lagt op til i Københavns forundersøgelse.For ham er der ingen tvivl om, at en sekssporet vej på søjler ikke hører hjemme i en klimahovedstad i det 21. århundrede: »Betonklodsen er en historisk fejltagelse og et levn fra fortiden. Bispeengbuen står som et symbol på, at man har villet fremhæve bilerne og deres motorvej ind i byen, men i fremtidens klimavenlige by skal træerne og menneskene frem i bybilledet. Bilerne skal stadig kunne komme hurtigt frem, men lad det da være under jorden, så borgerne får frisk luft i lungerne,« siger Ruben Kidde.Det synspunkt blev for nylig bakket op af folketingspolitikerne Ida Auken (R) og Jan E.Jørgensen (V), som i et indlæg i Politiken skrev, at staten ikke skal bruge millioner på at lappe Bispeengbuen. I stedet bør den se på at skyde penge i en nedrivning og en tunnelløsning, lød opfordringen.Borgmester på Frederiksberg Jørgen Glenthøj holder efterårsferie, men skriver i et svar, at han er åben over for alle forslag, der kan bidrage til at forskønne byen. Ifølge borgmesteren er en nedrivning af Bispeengbuen én af flere muligheder: »Jeg er opsat på at finde den løsning, hvor vi skaber mest værdi for borgerne for de midler, vi bruger, og derfor er jeg glad for, at vi nu undersøger sagen grundigt, inden vi kommer med konklusioner,« siger Jørgen Glenthøj.20.000 underskrifterMen tiden er knap, siger Anders Jørn Jensen, projektleder for Åbn Åen. Ifølge ham skal politikerne hurtigst muligt præsenteres for et alternativ til en renovering af Bispeengbuen, og derfor har projekt Åbn Åen hyret det rådgivende ingeniørvirksomhed Rambøll til at komme et spadestik dybere med analyserne.Han kan ikke afvente Frederiksbergs konklusion, som først er klar i løbet af 2018, lyder det: »Spørgsmålet fylder det hele for os, så frem mod 2020 knokler vi for at få fremlagt et alternativ til en livsforlængelse af Bispeengbuen.For hvis først der bliver investeret 125 mio. kr.i vejen, kommer der ikke til at ske noget i rigtigt, rigtigt land tid,« siger Anders Jørn Jensen.Han mener, at det vil være en katastrofe at investere i en renovering af Bispeengbuen: »Vi ser et kæmpepotentiale i det område, som i dag er spildt på en overdimensioneret motorvejsbro.Det kunne rent faktisk blive et sted, hvor det er rart at være,« siger Anders Jørn Jensen, der helst ser, at Ladegårdsåen igen får lov til at strømme synligt igennem et engområde, som vil kunne beskytte mod skybrud, og hvor københavnere og frederiksbergere kan opholde sig. Et ønske, mange borgere tilsyneladende deler, og indtil videre er der indsamlet 20.372 underskrifter på projektets hjemmeside.Frem mod kommunalvalget 21. november forsøger Anders Jørn Jensen derfor at få kandidaterne til at forpligte sig til at samarbejde om, at der skal ligge et andet bud klar inden 2020, så borgere på både Frederiksberg og i København kan stemme efter det.Liv frem for afbrændte bilerFor beboer Kristine Naundrup-Jensen er Bispeengbuen et vigtigt emne op til kommunalvalget og »helt klart en stor faktor i mit valg af kandidat«. Hun synes, at det vil være livsbekræftende at kigge ud på noget andet end den beton, som møder hende i dag: »Nogle har spurgt mig, om det ikke bare er, fordi min lejlighed bliver helt vildt mange penge værd. Og jo, det gør den måske, men først efter rigtigt mange år med byggestøj, så det er ikke det økonomiske, der er min førsteprioritet.For mig handler det om at vide, at forureningsfaktoren forsvinder, og at jeg ikke længere får bilos lige op i hovedet,« siger hun.Samtidig vil det klæde området at få lidt liv frem for kun at være et sted, hvor biler bliver brændt af under bandekonflikten, og hvor rappere og skuespillere søger ned, når en ny musikvideo eller spillefilm skal indspilles i »et rigtig råt storbymiljø«, synes Kristine Naundrup-Jensen.Hendes største ønske er, at politikerne indser, at der er meget at vinde på projektet, og at det derfor er okay, at det koster penge: »Det koster at bygge veje, og det koster at ændre dem igen. Jeg tror, at det vil være til rigtig stor gavn for hele København at få åbnet åen og dermed et skønt område. Ligesom det har været for Aarhus,« siger hun.perd@berlingske.dk Fakta: PROJEKT ÅBN ÅEN Miljøpunkt Nørrebros vision for Åboulevarden51-årige Kristine Naundrup-Jensen bor ved Bispeengbuen og er træt af vejens støj og forurening. Hun håber, at politikerne vil prioritere at bruge penge på at lede trafikken under jorden og skabe liv. »I dag er det bare et tomt område,« siger hun. Mads Joakim Rimer Rasmussen35.297 Bispeengbuens gennemsnitlige trafik pr. døgn i 2015 set over et år.
Københavns motortrafikvej Bispeengbuen står til at skulle renoveres i 2020. Flere ser imidlertid hellere, at trafikken nedgraves i en tunnel, at vejen pløjes op og erstattes af et rekreativt område. I den plan indgår også Ladegårdsåen, som i dag løber under byen.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret »noget andet«. København er ikke kendt for højhuse. Tværtimod.Men københavnere og turister skal til at vænne sig til at se op, når nye kvarterer som Nordhavn og Carlsberg Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden. Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er der 20 højhuse i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser omkring fire planlagte højhuse. Sammenlagt har Københavns Kommune modtaget 157 klager om højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført. Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud.Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk.Så snart der er en åben plads, plastrer man det til med højhuse. De, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af nullerne var de eneste retningslinjer, der forelå på skrift, en såkaldt rådstueplakat fra 1795, der fastslog, at et den maksimalt tilladte højde på et hus skulle hænge nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter. Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg.I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse på brokvartererne, der skygger for parker og lignende. Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo oven på hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området.Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell fra brystet. I en kronik i Berlingske skrev borgmesteren om tårnet, at »når vi bygger så højt, at huset kan ses fra store dele af byen, burde vi stille krav om større arkitektoniske kvaliteter.« Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen, Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den. Husene er ikke tænkt som enestående ikoner, men skal ses i et samspil med hinanden.Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk Her er et udpluk af højhuse i København.Nogle er færdige, nogle er under opførelse, nogle har fået lokalplanen vedtaget og andre er ved at få udarbejdet lokalplan.Det indbyrdes størrelsesforhold er ikke korrekt.SKYSKRABEREHøjhuse i KøbenhavnKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnUnder opførelse Eksisterende Vedtaget rammelokalplan Lokalplan under udarbejdelse Højhuse opført inden for de sidste 10 år og på vej i Københavns Kommune 6 Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) 5 4 Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 24 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) 1 2 3 Østerbro Axel Towers: Tre højhuse på mellem ca. 43 m -61 m 12 Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) 7 8 9 10 11 Vesterbro Christianshavn Christiansholm (Papirøen): Tre højhuse på 40 m (boliger) 13 23 Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m 21 22 18 19 20 14 15 16 17 Amager.
København oplever stor tilflytning, og for at imødekomme de mange nye borgere mere end fordobles antallet af højhuse i byen. Men københavnerne klager, og borgmesteren forstår dem godt.
Hengemt i en intetsigende baggård i en rød murstensbygning i Heimdalsgade på Nørrebro ligger den omstridte Masjid Al-Faruq-moské.Ejendommens anonyme ydre står dog i skarp kontrast til, hvad der foregår i lokalerne for enden af trappen bag den hvide hoveddør.Flere gange har moskéen trukket overskrifter i medierne og er blevet sat i forbindelse med radikale muslimer.Moskéen har tætte bånd til den islamistiske forening Hizb ut-Tahrir, og flere af hovedpersonerne fra de senere års terrorsager er kommet på adressen. Det gælder for eksempel "Boghandleren fra Brønshøj", Said Mansour, og Lars Hedegaards formodede attentatmand, Basil Hassan, som i dag menes at opholde sig i Syrien.Dagen før terrorangrebet mod Krudttønden og synagogen i Krystalgade i februar 2015 prædikede en imam om at »gå i krig mod jøderne«. Til stede i salen under den pågældende fredagsbøn var terroristen Omar El-Hussein, berettede DR efterfølgende.Nu er moskéen i Heimdalsgade atter i vælten.Dommedag og jødedrab Under en fredagsbøn den 31.marts kom imamen Mundhir Abdallah med udtalelser, der kan tolkes som en opfordring til at begå drab på jøder. En video, som moskéen selv lagde på nettet søndag, viser den ca.30 min. lange prædiken, hvor imamen undervejs refererer følgende islamiske skriftsted: »(Snart vil der være) et kalifat, som vil indføre Allahs sharia og genoplive hans profets leveregler, som vil føre jihad for Allahs skyld, som vil forene den islamiske nation, efter at den gik i opløsning, og som vil befri Al-Aqsa Moskéen fra zionisternes snavs, sådan at profeten Muhammeds ord vil blive opfyldt: "Dommedag kommer ikke, førend muslimerne bekæmper jøderne og dræber dem. Jøderne vil gemme sig bag klipper og træer, men klipperne og træerne vil sige: Oh, muslim, oh Allahs tjener, der er en jøde bag mig, kom og dræb ham,"« siger han blandt andet ifølge en engelsk oversættelse fra instituttet Memri.Citatet stammer ikke fra selve Koranen, men derimod en såkaldt hadith - en kortere beretning om profeten Muhammed og hans nærmestes gerninger - forklarer Thomas Hoffmann, professor i koranstudier ved Københavns Universitet.»Lige præcis denne hadith er ret kendt pga. konflikten imellem Israel og Palæstina, der har forplantet sig til hele den arabiske verdens tankeapparat,« siger han og uddyber, at tekststykket dog mest bruges i meget konfrontatoriske, islamistiske og propalæstinensiske samfundsgrupper.Det, som i Thomas Hoffmanns øjne gør sagen alvorlig, er, at imamen blander ældgamle tekster sammen med den aktuelle situation i Israel og Mellemøsten.Professor i strafferet ved Københavns Universitet Jørn Vestergaard vurderer, at udtalelsen er en klar overtrædelse af straffelovens racismeparagraf og den nye såkaldte imamparagraf, som indebærer, at religiøse forkyndere kan straffes for ytringer, der billiger visse strafbare handlinger. Også selvom citatet stammer fra en hadith.»Det fritager ikke for ansvar, at man gør andres ord til sine egne eller citerer fra et skriftsted, når meningen klart er at tilslutte sig og formidle budskabet,« skriver Jørn Vestergaard til Jyllands-Posten.Meldt til politietDet Jødiske Samfund i Danmark politianmeldte torsdag imamen, da man opfatter hans prædiken som en opfordring til at begå drab på jøder.Det er nu op til Københavns Politi at vurdere, om der er grundlag for en straffesag.På Christiansborg er sagen blevet fordømt fra alle sider.Socialdemokratiet og SF ønsker imamen straffet og om muligt også moskéen. Det samme gør De Radikale, hvor integrationsordfører Sofie Carsten Nielsen (R) opfordrer andre moskéer til at tage klar afstand fra udtalelserne.Dansk Folkeparti håber ligeledes på en retssag. Partiet har nu bedt justitsminister Søren Pape Poulsen (K) undersøge, om det er muligt at lukke moskéen: »Imamens opførsel er helt uacceptabel, og det er netop den slags, vi gerne vil ramme,« siger udlændingeordfører Martin Henriksen (DF).Søren Pape Poulsen (K) vil lade det være op til politiet at vurdere, om imamen kan straffes - men han håber det: »Det er vanvittigt, at vi i 2017 skal høre den slags ting i Danmark. Det er en middelalderlig måde at tale på. Det gør mig trist og ærgerlig, at der stadig er mennesker, som ikke er kommet længere,« siger Pape til Ritzau.Masjid Al-Faruq-moskéen har ikke reageret på Jyllands-Postens henvendelser.steen.a.jorgenssen@jp.dk jeppe.r.husted@jp.dk ... sådan at profeten Muhammeds ord vil blive opfyldt: »Dommedag kommer ikke, førend muslimerne bekæmper jøderne og dræber dem«. Imam Mundhir Abdallah under fredagsbønnen den 31. marts i Masjid Al-Faruq-moskéen.
Fordømmelse og krav om straf vælter ned over en moské i København, hvor en imam har prædiket om drab på jøder. N Det er langtfra første gang, at den pågældende moské trækker overskrifter.
Mere synligt politi på Nørrebro og i Nordvest i København.Sådan lyder kravet fra blandt andre overborgmester Frank Jensen (S), der gerne så mobile politistationer rundt omkring i de kvarterer, som på det seneste har været scene for skyderier.Politiet forsikrer, at de er massivt til stede på Nørrebro og i Nordvestkvarteret, hvor der er blevet skudt de seneste dage. I løbet af sommeren er 17 personer blevet fængslet i relation til bandekonflikten, oplyser ledende politiinspektør Poul Kjeldsen fra Københavns Politi. Han betegner konflikten som et bandeopgør.»På den ene side er Loyal to Familia (LTF), og på den anden side har vi nogle mindre grupperinger: Der er nogle, som har kaldt sig Husum-gruppen, Copenhagen Nordvest og en gruppe fra Mjølnerparken.Det er vores opfattelse, at de er gået sammen og er blevet stærkere«, siger Poul Kjeldsen, der oplyser, at ofrene for skyderierne er banderelaterede og altså ikke tilfældigt forbipasserende.»De slås om markedsandele på det kriminelle marked. Det handler om afpresning, narko og ligeartet kriminalitet. Det er et spørgsmål om at være størst«.Zoner skal skabe tryghedPolitiet har oprettet såkaldte visitationszoner i store dele af det nordvestlige København, hvor borgerne må tåle at blive visiteret uden forudgående mistanke om, at man har kriminelle hensigter.I går blev zonen udvidet yderligere.»Det gør vi for at skabe tryghed for borgerne og sikre, at bandemedlemmerne ikke bærer våben. Vi har visiteret 328 personer på 14 dage, og det har kun udmøntet sig i 15 sigtelser for mindre forseelser som besiddelse af hash og små overtrædelser af færdselsloven, men vi har ikke fundet nogen skydevåben på de personer, vi har visiteret« siger Poul Kjeldsen.Han kalder de manglende våbenfund en succes, fordi det betyder, at bandemedlemmerne ikke går rundt med våben, og at det kan have været med til at forhindre, at der ikke er blevet skudt tilbage.»Vi har til gengæld fundet 12 skydevåben i hække, buskadser, i et træ og andre steder på halvanden måned. Det er mange flere, end vi normalt ville finde. De gemmer dem, så de ikke bliver truffet med skydevåben på sig, eller smider dem fra sig, når de ser politiet«.Når politikere kalder på mere politi som reaktion på skudepisoder, burde de bruge endnu flere ressourcer på forebyggelse, hvis de også på sigt vil problemerne til livs. Det mener Line Lerche Mørck, der er forsker ved Aarhus Universitet med fokus på bandekriminalitet.De penge kunne eksempelvis gå til højskoleophold, partnerskaber med virksomheder, mentorordninger eller andre projekter, der kan tilbyde unge et alternativ til banderne. Både for dem, der er på vej ind i kriminalitet, men også for dem, der forsøger at slippe ud af den.»Bandemedlemmer har en tendens til at blive behandlet som spedalske. Nogle, man slet ikke vil røre. Og de forlader et miljø, hvor de har haft et meget tæt broderskab, og så står de pludselig alene«, siger hun og uddyber: »Fra forskningen ved vi, at nye fællesskaber og at udfylde hverdagen med nye meningsfulde rutiner og aktiviteter er det, der virker«.Politik kan avle kriminalitetHvad der ifølge Line Lerche Mørck til gengæld har haft tvivlsom effekt, er de utallige bandepakker, som politikerne de senere år har præsenteret. I sidste ende kan skærpede straffe være med til at avle mere kriminalitet, vurderer hun.»Når man propper flere og flere i fængsel for mindre og mindre forseelser, fordi man har lavet flere og flere love om, at de ikke må være i en bestemt zone, eller at de kan blive visiteret og sat ind for at have hash på sig, så får man kriminaliseret en bred gruppe af unge mænd«, siger hun.Med en eller flere pletter på straffeattesten vil de få endnu sværere ved at finde en praktikplads eller et lovligt arbejde.»Man får skabt nogle barrierer, og hvis man så ikke samtidig opruster på forebyggelsen, så der er nogen, der kan hjælpe dem på rette vej igen, er man med til at skabe problemet. Vi risikerer, at vi får mange flere bandemedlemmer«, siger hun.Men det er mere kompliceret at sørge for, at bandemedlemmer, der forlader miljøet, føler sig »anerkendt som mennesker«, at deres »kompetencer kan bruges til noget nyttigt«, og at det resterende samfund lukker dem ind i stedet for at holde dem ude, end det er at indføre længere fængselsstraffe, siger Lerche Mørck: »Man skal være en modig politiker for at gennemføre og bruge penge på det«. På den korte bane håber politiet, at også lokalsamfundet vil hjælpe til med at komme den aktuelle konflikt til livs.»Nogle af de våben, som er blevet fundet, er et resultat af et tip fra borgere, som har set nogen gemme noget væk. Borgerne må meget gerne fortsætte med at tippe - også anonymt, så reagerer vi på det«, siger Poul Kjeldsen.cecilie.lund@pol.dk .Bandemedlemmer har en tendens til at blive behandlet som spedalske Line Lerche Mørck, forsker.Fejl og fakta 05.08.2017:Flere læsere har studset over en formulering i en artikel på side 4 i 1. sektion i går.
Her stod, at det, at bandemedlemmer ikke går rundt med våben, »kan have været med til at forhindre, at der ikke er blevet skudt tilbage«. Det giver ingen mening, og der skulle naturligvis ikke have stået ' ikke' i sætningen. 
Politikere kræver mere synligt politi efter skudepisoder på Nørrebro. Men fokus bør være på forebyggelse, mener forsker.
Der, hvor Jagtvej krydser Nørrebrogade, lå engang et historisk hus.Huset blev i 1897 indviet som Folkets Hus og forsamlingshus for arbejderbevægelsen.Det var her, den anden internationale kvindekonference fandt sted i 1910 og grundlagde traditionen med kvindernes internationale kampdag. Men fra ca. 1960 stod huset tomt, da et nyt Folkets Hus på Vesterbro havde taget over.Jagtvej 69 blev i begyndelsen af 1980erne overdraget til en flok bz'ere, som flyttede ind. Her boede de, holdt koncerter, debatarrangementer og fester indtil årtusindskiftet.De nye ejere, en lollandsk frikirke, kaldet Faderhuset, ville have de unge ud.Ungdomshuset blev storpolitik, og en landsretsdom i august 2006 gav ejerne medhold. Et sidste øjebliks forsøg på en politisk løsning mislykkedes. De unge skulle ud.Torsdag 1. marts 2007, få sekunder efter klokken 7.00, blev den første kampklædte betjent fra Politiets Aktionsstyrke firet ned på taget af Ungdomshuset på Jagtvej 69.Her er historien om rydningen af ungdomshuset fortalt af dem, der var helt tæt på.Ditte Marie Nielsen fotograf og dokumentarist »Alle kender lyden af en helikopter, men når den er lige over hovedet på dig klokken syv om morgenen, er larmen infernalsk. Jeg ligger og sover oppe under taget på en hems.Efter fem sekunder har jeg sko på og kameraet under armen. Jeg hopper ned på gulvet. Aktivister med masker råber: »Eviction! Eviction! Eviction! (udsættelse, red.)« Det er som at hoppe ind i en havstrøm, og strømmen går mod højre.Jeg ser dem ikke, men politiet er allerede ved at bryde igennem muren i venstre side med en rendegraver.Ud mod bagtrappen. Nogle forsøger at kaste ting efter politiet gennem et vindue, men strålen fra en brandslange blokerer. Larmen er øredøvende.Mennesker overalt. Jeg når at tænke, at det er en komisk dans. Det er det sidste dagslys, jeg ser i nogen tid.« Marco Malcorps bruger af Ungdomshuset 1999-2007 »Jeg bliver vækket af en god ven på telefonen. Vi har en telefonkæde klar til, når det sker. »Det er nu, du skal komme ind nu.« Jeg er i Nordvest.Jeg kan ikke huske, hvordan jeg kom derind, men kort efter ind-finder jeg mig ved Runddelen tæt på huset. Alt er gået i stå. Der er ikke nogen trafik.Jeg havde ikke regnet med, at de ligefrem ville rive huset ned med det samme, men jeg er ikke idiot. Jeg kan godt se, at det taktisk set fra deres side er fornuftigt at gøre. Så længe det hus består, vil vi komme igen.Og nu har man jo politisk besluttet at give det til en kristen fundamentalist fra den yderste højrefløj.« Ruth Kristiansen (tidl. Evensen) forkvinde Faderhuset »Jeg er flyttet ind på Hotel Scandic i Hvidovre, fordi vi ved, at der snart kommer til at ske noget. Det kan vi mærke, når vi taler med politiet. Om morgenen bliver jeg ringet op af den byggesagkyndige, der fortæller, at nu er politiet i gang, og jeg tænder for TV2 News for at følge med.« Ditte Marie Nielsen fotograf og dokumentarist »Huset er svært barrikaderet. Aktivisterne har lavet det sådan, at de kan lukke og forsegle én etage ad gangen. De vidste, at politiet kunne komme ind fra taget. To-tre personer holdt vagt deroppe om natten, og jeg har siden hørt, at den ene var ved at falde ned på grund af turbulens fra helikopteren.Der går ikke lang tid, før jeg er helt nede i husets kælder, hvor der er en bogcafé og en lille koncertsal. Koncertsalen er den næstsidste bastion.Det er ubehageligt at være her.Der siver gas ind, og min gasmaske virker dårligt. Vand fra brandslangerne, der er skrald på dem. En iskold cocktail af mudder og tåregas.Larmen, der begynder med helikopteren, er der stadig, og er blevet til en rendegraver, der slår igennem muren til det rum, vi står i. Aktivisterne kæmper imod.David og Goliat lyder romantisk.Men det er glasflasker og stole mod den store maskine. De banker alt, hvad de har af møbler og ting op mod væggen. Det er omsonst, og til sidst retirerer alle - også jeg - ind i det sidste rum i kælderen, bogcaféen.Der bliver stille. Det er et underligt og roligt øjeblik, og jeg er bagerst i rummet. Vi er måske 10 mennesker.Pludselig flår politiet døren op. Jeg kan kun se silhuetter. Først kommer gassen. En hale af røg efter en patron. Røgen rejser sig. Det næste ser jeg som et tegneserieslagsmål, men det er ikke sjovt. En sky af arme og ben. Jeg ser køller. Råb og skrig.En betjent rager igennem til mig.Jeg holder mit pressekort frem. Han råber, at jeg skal slukke kameraet og slår mig over hånden. Så sætter jeg mig ellers, hvor jeg står. Der er ankelhøjt mudder og tåregas over det hele. En aktivist bliver slået bevidstløs, og en anden bløder fra hovedet.De tager vores gasmasker af. Jeg sidder der og hoster. Jeg skal kaste op. Gassen går i luftvejene. Kroppen siger nej. Sådan sidder jeg længe.« Per Larsen politichef, Københavns Politi »Vi er rædselsslagne ved tanken om, at en aktivist skulle komme til skade eller dø under det her. Det er en livsfarlig aktion, vi er i gang med, og det viser sig, at huset er godt polstret med alt muligt, som man kan putte i hovedet på os, ligesom de unge har en lokal og intern ordre om, hvad de skal gøre, når politiet kom.Den plan lyder på kamp fra etage til etage. Vi vil meget nødigt udsætte vores politifolk for en velkomstkomité, som kan gøre ulykke på dem, så vi har været nødt til at udelukke muligheden for, at aktionen kunne lækkes nogen steder. Ansvaret for selve rydningen ligger hos Københavns Politi, men det er faktisk kun Hanne Bech Hansen (politidirektør i Københavns Politi, red.) og mig, der ved, hvornår den skal ske. Vi sidder i en kommandostation et sted i landet sammen med folk fra PET og Rigspolitiet. Derfra fulgte vi det første halve minut af slaget. Da vi hørte, at helikopteren var på plads, alarmerede vi resten af styrken.« Flemming Steen Munch talsmand, Københavns Politi »Jeg står i badet, da Per Larsen ringer og siger på sin Valby-drengerøvsfacon, at jeg godt kan lette røven, for vi er på taget. På én eller anden måde har Københavns Politi formået at holde aktionen totalt hemmelig.Så jeg må bare ned i bilen og af sted til Jagtvej. Jeg bliver mødt af et kaos af journalister, demonstranter og politifolk, og mit job er at snakke med journalisterne. På et tidspunkt skal jeg tilbage til politigården for at spise morgenmad og give en pressebriefing. Der er der en TV2-journalist, der overtaler mig til at køre sig til hendes datters skole på vejen. Der er brudt kampe ud i området omkring Griffenfeldsgade, hvor hendes datters skole ligger. Det skulle jeg aldrig have gjort. Vi bliver spærret ind af otte-ti sortklædte, og jeg når kun lige at råbe, at hun skal lægge sig i bunden af bilen, inden de overdynger bilen med brosten.« Morten Kabell medlem af borgerrepræsentationen i Københavns Kommune (EL) »Jeg havde allerede fra årtusindeskiftet stillet spørgsmålstegn ved, hvorfor i alverden vi skulle sælge det hus. Det var en tåbelig beslutning, som fremmedgjorde en del af den københavnske ungdom, som man ingen grund havde til at fremmedgøre.Og det er klart, at for den sekts vedkommende, som købte huset, var det jo kun et ønske om at profilere sig selv og provokere mest muligt på Nørrebro, som jo ellers har stået for alt andet, end sekten stod for. Der tillod Rådhusets flertal med salget, at den her provinsielle, fundamentalistiske sekt kom ind at spille en rolle på Nørrebro. Det var der ikke nogen grund til.« Martin Geertsen kulturborgmester, Københavns Kommune (R) »Jeg stod markant på den private ejendomsret. Det var helt idiotisk at tale om en politisk løsning, for det her var ikke politik - det var jura.Sådan havde vi borgerlige det på Rådhuset. Vi havde både før og efter 1. marts mange debatter, som også fik et meget principielt skær. Nogle var fortalere for den private ejendomsret på den ene side og de sådan mere politik-orienterede på den anden side. Det var principper, der var på spil for mig. Man kan og kunne mene meget om Ruth Evensen, men det var hendes hus, og hun kunne gøre med den grund og det hus lige akkurat, hvad hun ville.« Knud Foldschack advokat, Fonden Jagtvej 69 »Vi arbejdede i flere måneder på en løsning. Jeg tilbød Ruth Evensen 12 millioner. Seks gange så meget, som hun havde givet for huset. Plus tre millioner til forskønnelse af området.Det sagde hun nej til, og det var nok det sekund i mit liv, hvor jeg er blevet mest skuffet. Det er den tåbeligste beslutning, jeg har set et menneske tage hele mit liv. Det var i december, og rydningen af Ungdomshuset var varslet.Hanne Bech Hansen ringede til mig 27. februar, hvor jeg var i Polen.Hun sagde direkte: »Er der ikke mere, vi kan gøre?« Om aftenen holder jeg møde med de unge, der går med til at flytte til Stevnsgade Skole og betale syv millioner for den. 28. februar holder jeg møde på Københavns Rådhus med politikere og embedsfolk og har syv millioner og et ja fra de unge med.Jeg har pengene. Men der har Københavns Kommune disponeret Stevnsgade Skole til anden side. Jeg siger til dem, at de trykker på en rød knap. Det her bliver rigtig, rigtig dyrt. Havde de sagt ja, havde de unge forladt Jagtvej 69.« Ruth Kristiansen (tidl. Evensen) forkvinde Faderhuset »Det, der har været kendetegnende gennem hele det her, er, at der ikke er nogen, der har taget affære og taget ansvar. Københavns Kommune har en brugeraftale med nogle unge, og den bliver ikke overholdt. Kommunen er utilfreds med aftalen, og i stedet for at gøre noget ved det sætter de sorteper til salg. Vi købte et hus, der var til salg, for at bruge det.Og med skødet i hånden burde den jo ikke være længere. Hvem som helst, der havde købt det hus, ville være blevet upopulær.« Marie bruger af Ungdomshuset 2003-2007 »Jeg sidder i min celle i Vestre Fængsel og ser rydningen på TV2 News.Det her klip af en kampklædt politimand, der bliver firet ned på taget, bliver spillet igen og igen. Jeg var blevet anholdt tidligere ved en af de store demoer i december, men blev løsladt, for bare at blive anholdt igen i februar. Måske havde de en idé om, at jeg var en central person i gruppen og ville have mig væk fra gaden, når det skete. Jeg føler en stor afmagt, fordi jeg kun kan se det på tv. Men jeg glæder mig på samme tid over, at der måske nu kommer nogle herind til mig, som jeg kender.« Marco Malcorps bruger af Ungdomshuset 1999-2007 »Det er meningen, at jeg skal holde mig i baggrunden, mens rydningen sker. Jeg skal hjælpe med at lave retshjælpsarbejde, så jeg fortrækker efter et par timer. Dem inde i huset får en læsterlig omgang tæsk af politiet og bliver kørt væk, uden vi fornemmer, hvad der skete derinde. Det er nok en taktisk overvejelse fra politiets side. Hvis vi ser vores venner blive revet ud og hakket til hundemad, vil folk givetvis blive arrige.Jeg er godt klar over, at i en situation, hvor man sender anti-terrorkorpset ind for at smide nogle mennesker ud af et kulturhus, nøjes de ikke med at bede dem pænt om at gå. Men de historier, folk fortæller efterfølgende, er forfærdelige. Små rum fyldt med tåregas. Politiet, der flår gasmasker af de anholdte. Gode, gammeldags tæsk.Før jeg går væk fra huset, går vi om på bagsiden og kigger. En stor, sølvfarvet kran tager en stor bid af fjerdesalen. Det er en mærkelig følelse at se en kran smadre et rum foran dig, og du genkender rummet. Det gør sgu ondt.« Morten Kabell medlem af borgerrepræsentationen i Københavns Kommune (EL) »Senere på dagen, efter selve rydningen, cykler jeg ud på Nørrebro.Det slår mig, at der fra mange af vinduerne i bydelen kunne høres lyden af Madness' ' Our House', som jo lidt er Ungdomshusets slagsang.Den her gamle 1980er-sang, som jeg kan synge med på, lyder pludselig fra nærmest alle vinduerne på Nørrebro.Sådan føles det. En stilfærdig fuckfinger til sekten for det, den har gjort, og en manifestation af, at Nørrebro sørgede og markerede sig.« Ruth Kristiansen (tidl. Evensen) forkvinde Faderhuset »Jeg har en tid til at få lavet negle ude i Søborg klokken to, og selv om det hele er i gang, tænker jeg, at den snupper jeg alligevel. Så jeg kører ud til Søborg og får ordnet negle på en salon. På vej derud bliver vi jagtet af en journalist fra BT, der gerne vil have et interview. Han presser så meget på, at jeg til sidst siger ja. Så med nye negle går jeg sammen med ham ind og spiser på et pizzeria. Så han kan få sit interview.« Flemming Steen Munch talsmand, Københavns Politi »Jeg kører mit eget løb. Min opgave er ikke at lede noget som helst, det er alene at tage mig af pressen. TV2 News er lige startet op, og det er jo lige sådan en sag som den her, de er velegnede til. De har en helikopter oppe, og der må jeg med skam indrømme, at det nyder vi jo godt af. Vi kan få et samlet overblik over, hvad der sker rundt om i byen, fordi vi får så mange gode efterretninger derfra.« Ditte Marie Nielsen fotograf og dokumentarist »Jeg bliver anholdt, politiet har fået kontrol over huset, og jeg får strips på mine hænder. En betjent holder mit kamera. De har forstået, at jeg er journalist. Jeg sidder i detentionen og bliver varetægtsfængslet, i alt var jeg tilbageholdt i fire dage. Jeg har aldrig været så træt. Da jeg kommer til Vestre Fængsel, er jeg stadig pjaskvåd og har kun bukser og en T-shirt på. Jeg får et gråt og møgbeskidt hundetæppe. Dér ligger jeg og prøver at holde varmen. Beder om lov til at gå på toilettet. I begyndelsen sidder jeg i celle med en pige, en aktivist. Der er helt utrolig stille. For hende er det bare slut. Jeg er i en anden situation og venter på, at min chef og advokat får mig ud. Hun venter på noget lidt længere ude i fremtiden, går jeg ud fra.Vores film ' 69 - Ungeren indefra' bliver vel modtaget af aktivisterne.De føler sig, så vidt jeg har forstået, repræsenteret af filmen. På den måde har den fået en særlig betydning.Huset er der ikke længere. Men det er filmen.« Per Larsen politichef, Københavns Politi »Det ærgrer mig, at vi aldrig fik en politisk løsning. Det ærgrer mig meget.Der var utrolig mange mennesker på Nørrebro, der måtte trækkes med det her igennem et halvt år efter rydningen. Demonstrationer og optøjer. Det kunne vi have undgået og undværet, og vi kunne også have undværet de halvanden uge efter rydningen, der var ganske forfærdelige.Det var ikke vores ønske at få et rabalderslag, men selvfølgelig gør vi det, vi skal. Det er jo ikke et retsløst samfund.Men der er nogle på det civile område, der har betalt store omkostninger ved det, folk uden forsikring. Der blev ødelagt for mange millioner kroner.« Ruth Kristiansen (tidl. Evensen) forkvinde Faderhuset »Vi har hele tiden måttet rydde op efter dem. Vi blev tvunget til at fjerne deres ting og betale deres regninger.De kunne i det mindste godt have ryddet op efter sig. Vi blev pålagt at opbevare alle deres efterladenskaber.Det var et værre menageri at køre alt det, de havde efterladt sig, væk. Vi fik det ud på en eller anden gård, hvor der var én, der havde tilbudt, at vi kunne opbevare det. Så gik Knud Foldschack ud på TV2 og sagde, at vi havde fjernet tingene, og så gik jeg ud på TV2 lige efter og sagde, at vi opbevarede tingene for dem, og at de endelig måtte hente dem. Jo før, jo bedre. Jeg har kun været forbi Jagtvej 69 få gange, men det er min fornemmelse, at københavnerne er glade for, at huset er væk.« Knud Foldschack advokat, Fonden Jagtvej 69 »Det var de unge, der vandt, men det kostede bare utrolig meget. Vi mangler en instans, der kan løse uenigheder mellem borgerne og mindre grupper i samfundet. Når du har de her grupper, opstår der næsten altid problemer i forhold til det officielle Danmark.Det var ikke politikerne, der løste det her problem.Det var de unge og politiet, det folkelige Danmark, der viste omtanken.I den her sag måtte jeg sande mit største nederlag, og her var mit ønske om at lykkes størst. For det blev så alvorligt. Det lykkedes så i ' anden halvleg' med et ungdomshus.Så missionen lykkedes til sidst, men omkostningerne var enorme. Flere hundrede millioner blev brugt på politi og så videre i de år.« Marco Malcorps bruger af Ungdomshuset 1999-2007 »Når man ser tilbage på det åbne sår, der pryder Jagtvej - som en tand, der er rykket ud af kæften - og ser på de regninger, det har kostet at sælge huset til en højreradikal sekt, som gik konkurs og måtte sælge det til et ejendomsselskab, der ikke har brugt det til noget. Så er man nødt til at spørge, om det virkelig var det værd? Vi passede os selv og betalte vores regninger til tiden, før det her begyndte.Jeg får det stadig dårligt, når jeg ser de levende billeder af huset, der bliver revet ned. Den dag jeg ikke længere får et stik i hjertet, når jeg går forbi Jagtvej 69, der har jeg mistet en del af mig selv.Vi havde lagt blod, sved og tårer i det hus, og så giver man ikke bare op. Hvis vi bare var gået med bøjet hoved, ville vi ikke længere kunne se os selv i øjnene. Det var vores andet hjem, og det var vores anden familie. Jeg kan med stolthed sige, at jeg var med til at kæmpe for og skabe noget, som var vigtigt at have for København.Og hvis det fra politisk hold var en ambition at rykke den anarkistiske bevægelse op med roden ved at fjerne det hus, så er man blevet slemt skuffet. For den lever i bedste velgående, måske endda bedre end før. Om noget har den her sag radikaliseret mig endnu mere. Den har styrket mig i min tro på, at politikerne er to alen af ét stykke, uanset hvilket parti de kommer fra, og at de desværre har mistet blikket for, at demokrati betyder, at de er ansat af dem, der har valgt dem til at tjene deres vælgeres interesser og ikke deres egne.«.jabj@berlingske.dk mals@berlingske.dk pbu@berlingske.dk Fakta: BAG OM HISTORIENDe kilder, vi har snakket med, optræder med den titel, de havde under rydningen af Ungdomshuset i 2007.Historien er bygget op af vidnesbyrd, som vi ikke har afprøvet, da vi ønskede at fortælle historien fra de forskellige aktørers perspektiv. Hverken betjente, indsatsstyrken, der var med, PET eller daværerende justitsminister Lene Espersen (K) har ønsket at medvirke i artiklen.' Marie', bruger af Ungdomshuset, har ikke ønsket at medvirke med efternavn, men redaktionen er bekendt med hendes fulde navn.FAKTA - JAGTVEJ 69I 1982 får bz-brigaden huset af Københavns Kommune.I 1999 blev huset på Jagtvej 69 af Københavns Kommune sat til salg til højestbydende.I 2000 blev huset købt af selskabet Human A/ S, som frikirken Faderhuset senere blev ejer af.I 2003 stævnede Faderhuset Ungdomshusets brugere ved Københavns Byret og krævede ejendoms-og brugsret over bygningen.I 2004 gav Københavns Byret Faderhuset medhold. En dom, som Østre Landsret stadfæstede i 2006. Trods flere mæglingsforsøg og købstilbud fastholdt Faderhuset, at de unge skulle ud.14. december 2006 var planlagt til at rydde Ungdomshuset, men på grund af store demonstrationer rundt om i byen blev aktionen aflyst.1. marts 2007 blev Ungdomshuset ryddet af politiet.5. marts 2007 blev huset revet ned. Grunden har stået tom siden.EfterskriftPolitiets rydning af Ungdomshuset antændte en vrede blandt grupper af unge i København. 1. marts for 10 år siden begyndte med rydningen tidligt om morgenen og endte med brændende barrikader på Nørrebrogade, stenkast mod politiet, anholdelser og ødelæggelser til langt ud på natten. Demonstrationerne fortsatte de følgende dage.Om morgenen 4. marts begyndte den nedrivning af Jagtvej 69, som politiet så småt allerede havde påbegyndt under rydningen. Det var Faderhuset, grundens ejer, der betalte de omkring fem millioner kroner, det kostede at sanere grunden. I efteråret kulminerede de unges utilfredshed igen under en demonstration ved Grøndalsvænge Allé 13, den såkaldte G13-demonstration, hvor flere aktivister forsøgte at besætte huset på adressen.Enkelte slap ind i huset, før politiet anholdt dem, og demonstrationen endte med tåregas og kampe mod politiet. 436 blev anholdt den dag.Ikke desto mindre fik de unge et nyt ungdomshus, som åbnede på Dortheavej i Københavns nordvestkvarter 18. oktober 2008. Grunden på Jagtvej 69 er stadig tom, 10 år efter rydningen.
marts er tiårsdagen for den historiske politiaktion, hvor Ungdomshuset på Jagtvej 69 i København blev ryddet. En række nøglepersoner fortæller, hvordan de oplevede den dag, da Faderhuset fik sit hus, de unge mistede deres og satte Nørrebro i brand.
Tage Hensel, borger i Københavns Nordvestkvarter siden 1977, står i et kryds ved Frederiksborgvej i kvarteret og peger forklarende.Først peger han bagud: »Lige der er Tagensbo Skole, hvor der var skyderi i juni. Nogle fandt ud af, at de der buske foran skolen er gode at sælge hash i,« siger han.»Lige deroppe«, til højre op ad Frederiksborgvej, »kan du se en butik, som blev lukket her i foråret. Der var hashsalg. Det var et rend ud og ind, og flere borgere sagde, at de blev truet, når de gik forbi.« Og »dernede«, siger han og peger til venstre ad Frederiksborgvej, »dukkede der pludselig en hashklub op i en butik, lige efter Pusher Street blev lukket. Det er blevet forrået i vores kvarter.« Tage Hensel holder af Nordvest. Han synes, at det gamle arbejderkvarter rummer masser af kvaliteter, han gerne vil kæmpe for, bl. a. som næstformand i lokaludvalget.Men det er en svær kamp de her måneder, især i forhold til dem, som han og en anden nordvestborger Bjarne Holmbom kalder »grupperinger af unge mænd, som har vagter på«. De ved ikke, om grupperne tilhører banden Loyal to Familia.»Jeg vil påstå, at vi i kvarteret har set drenge ned til 12 år, som står og holder vagt for de grupperinger, vi ser herude,« siger Tage Hensel.Allerede den 4. maj skrev overborgmester Frank Jensen (S) helt usædvanligt et brev til politidirektøren i Københavns Politi, Anne Tønnes, hvor han understregede, at den forebyggende gadeplansindsats i området skal »understøttes af en politiindsats mod den organiserede handel med stoffer i området«.Ikke underrettet godt nokAnledningen til brevet var bl. a. et møde med borgergruppen "Tryghed og Fællesskab i Nordvest", hvor deltagerne avde givet udtryk for, at de fortsat oplevede stor utryghed i området, særligt med »handlen med stoffer blandt andet omkring og helt inde på Tagensbo Skoles arealer«, står der i brevet.Politidirektør Anne Tønnes svarede skriftligt den 26. maj, at politiet »ikke umiddelbart kan genkende det billede, som beskrives«, og konkluderede helt nagelfast, at de ikke mente, at der siden årsskiftet havde foregået »hashsalg på gadeplan i området«. Tre uger efter politidirektørens afvisende svar blev der den 13. juni affyret 8-10 skud fra et automatvåben mod netop Tagensbo Skoles bygning.Præcis ved den skole, som borgerne altså få uger tidligere havde varslet uro omkring.Der var ifølge Ekstra Bladet flere anslagsmærker i skolens mur og skudhuller i flere vinduer.Siden det skyderi den 13. juni har bandekonflikten raset i København, og politiet melder om 18 skudepisoder og flere knivoverfald.Så sent som den 2. august blev der skudt i et kryds ved Frederiksborgvej, og en 24-årig mand blev ramt i ryggen.Borgerne Bjarne Holmbom og Tage Hensel slår en lille latter op, da de får læst brevet højt, hvor politidirektøren afviser at kunne genkende situationen med hashsalg i gaderne: »Enten er det et strategisk svar for at neddysse situationen,« siger Bjarne Holmbom.»Eller også,« tilføjer Tage Hensel, »er hun ikke underrettet godt nok«. I det samme drøner en politibil forbi på Frederiksborgvej.Moskéerne skal på banenBegge nordvestborgere understreger, at de er glade for politiets synlighed i bydelen. Faktisk står de og fortæller om problemerne lige midt i et uformelt borgermøde på Frederiksborgvej med citronmøde og en opstillet politipavillion. De to oplever begge, at lokalpolitiet er meget lyttende.I både maj 2016 og foråret 2017 stillede lokalpolitiet f. eks. en autocamper op i en af de belastede nabogader. En autocamper, der blev udlagt som et værktøj til bekæmpelse af hashhandel.Jan Andreasen, medlem af borgerrepræsentationen for S opstillet i Bispebjerg, undrer sig over, at politiet afviser at genkende borgernes advarsler og bekymringer i maj: »Jeg har selv fået udpeget stederne, hvor der blev solgt hash, og vi ved, at det jo starter med hashhandel og ender i decideret bandekrig, hvor de kæmper om hinandens territorier med skyderier i gaderne. Og det var jo så også det, der skete i denne situation.« Overborgmester Frank Jensen siger, at han ikke normalt skriver breve til politiet, men når borgerne giver ham sådanne oplysninger, er det hans pligt at få det hurtigst muligt af sted til politiet, så det kan agere på det.Han forklarer også, at han efter Københavns Politis afvisning af problemet endnu engang tog sagen op med politidirektør Anne Tønnes mundtligt til et kredsmøde. Han mener, at man nu skal se fremad.Bjarne Holmbom siger: »Jeg synes, at netværket svigter de unge i vores bydel.« Tage Hensel nikker: »Det gælder både kommunens lukning af væresteder, og forældre, som ikke tager ansvar.Jeg mener, at bydelens moskéer skal på banen og opfordre forældrene til at tage hånd om deres børn.«.Stenkastende børnSå sent som den 15. maj 2017 skrev Tage Hensel et brev til overborgmester Frank Jensen, fordi Københavns Kommune vil flytte det sociale tilbud Ungerådgivningen fra Nordvestkvarteret.Stedet hjælper udsatte unge i Nordvest, særligt i forhold til »børn og unge, hvor mange af dem lever på kanten og er sårbare over for grupperinger, der er præget af kriminalitet og/ eller radikalisering«, skrev han.Han siger: »Vi ser børn ned til 11-12 år hænge rastløse ud på gaderne i kvarteret helt indtil midnat.Hvis man skal tænke på den langsigtede tryghed, skal de børn tages hånd om, ellers tilbyder nogle kriminelle typer dem tryghed i deres fællesskab.« Banderne har allerede fat i nogle af de helt unge i København: I et netop offentliggjort referat fra Københavns Politis kredsråd skriver politiet om banderne, at de har »tillagt sig en ny trend«, ved at få »meget unge drenge (10-12 år) til at deltage i urolighederne, hvor de ældre skubber de unge foran sig i forskellige situationer, bl. a. med stenkast mod politiets patruljevogne«. Anne Tønnes er på ferie. Københavns Politi svarer i et skriftligt svar: »Københavns Politi har i lang tid sammen med Københavns Kommune arbejdet for at begrænse udbredelsen af banderne. Det er ikke nyt, at banderne er i konflikt med hinanden, men det er heldigvis sjældent, at de begynder at skyde om sig, som de har gjort den seneste tid. En sådan eskalering kan skyldes mange forskellige ting, som det er svært at forudsige.« Skolelederen på Tagenbo Skole er ikke vendt tilbage på Jyllands-Postens henvendelser.ida.n.espersen@jp.dk matias.Seidelin@jp.dk Jeg vil påstå, at vi i kvarteret har set drenge ned til 12 år, som står og holder vagt for de grupperinger, vi ser herude.Tage Hensel, borger i Nordvest.Fakta: BandekonfliktenBanden Loyal to Familia, LTF, er blevet større de seneste måneder og er dybt involveret i den verserende bandekon ? ikt. Banden er primært en indvandrerbande og opstod på Nørrebro i København i 2012.Denne uge har ? ere unge ladet sig interviewe iført trøje eller kasket med bandenavnet "Brothas".De anonyme talspersoner har sagt, at de er i kon ? ikt med LTF.
flere måneder op til skudopgør foran en folkeskole i Københavns Nordvestkvarter følte beboerne sig utrygge. Politidirektøren genkendte ikke utrygheden i kvarteret. Nu tager borgerne bladet fra munden.
BANDEKRIGEN PRESSER regeringen. Og den kan true Lars Løkke. Lykkes det ikke regeringen i de kommende måneder at sikre effektive, synlige og håndfaste resultater, hvor skyderierne i gaderne stoppes, og forbryderne bures inde, vil bandekrigen blive den sag, der fuldstændig undergraver Løkkes og regeringens autoritet.En regering, der ikke magter at sikre borgernes fysiske tryghed og sikkerhed, har ikke meget at komme med til sit forsvar.Og det har varet alt, alt for længe, inden Løkke indså alvoren i denne udvikling.' For at sige det ligeud, så går det ufattelig godt i Danmark. Vores økonomi er sund, og for første gang siden Frederik den Sjette var enevældig konge, er Danmark fri for gæld i fremmed valuta', sagde en storpralende statsminister for præcis to måneder siden ved Folkemødet på Bornholm.Men folk blev ikke skudt i gaderne i København under Frederik den Sjette.Og forbryderne blev lagt på hjul og stejle eller halshugget.I LARS LØKKES KØBENHAVN er der til gengæld blevet skudt i gaderne 23 gange, uden at uvæsenet synes at høre op.Risikoen for at blive pløkket ned på åben gade ved en tilfældighed i København er steget maksimalt.Hvor de fleste har ventet et politisk efterår med skattereform, topskattelettelser, forsvarsforlig, Støjberg-sagen og kommunalvalg som overskrifterne, er det nu bandekrigen, der stjæler rubrikkerne.UANSET BANDEPAKKER og øget politiindsats tyder intet på, at de sidste skud er løsnet. Banderne fortsætter med kriminalitet, trusler, afpresning og narkohandel.Sagen er, at politiet IKKE har styr på situationen, og at man lovgivningsmæssigt kun kan nå et stykke ad vejen.Alle hidtidige bandepakker har været uden afgørende effekt, højest lappeløsninger, hvor politiet har fået lidt flere ressourcer og flere efterforskningsværktøjer, men krigen fortsætter, og forbryderne i banderne virker ganske upåvirkede af trusler om strengere straffe og mere synlig indsats.Det forunderlige er, at Løkke og hans regering ikke har forudset den udvikling for længst.Allerede i 2016 var der kraftig uro i bandemiljøet og skyderier i gaderne. Uskyldige blev ramt.Men det var først udsigten til at komme i mindretal i Folketinget, der fik regeringen til at indkalde til forhandlingerne om en ny bandepakke.DET STYRKEDE heller ikke tilliden, da politiets advarsel til unge mænd om at færdes i bestemte kvarterer blev mødt af kritik fra Venstre.Justitsminister Søren Pape forsøger nu med en ny bandepakke at dæmme op for uvæsenet, ligesom han har bedt rigsadvokaten om se på muligheden for et forbud mod en af de værste af banderne.Det sidste lykkes næppe, i så fald ville det være en historisk afgørelse. Men det signalerer dog noget handlekraft.Men det meste bærer præg af lappeløsninger og reparationsarbejde. Fra banderne lyder kun hånlig latter og ligegyldighed.Regeringens seneste udspil til en ny bandepakke blev modtaget med nye skudsalver på Nørrebro.JEG VAR FOR NOGEN TID siden på en tur rundt i nogle af de hårdest belastede ghettoer i bl. a. Aarhus-området og talte med folk i den almene sektor, fagfolk, der løser boligsociale opgaver, rådgiver og prøver at give integrationsindsatsen mening. De ved kort sagt, hvad der foregår.I en stor boligblok undrede jeg mig over de mange BMW'er og Mercedes'er, der holdt i garagen. Man kunne fortælle, at de tilhørte unge fra indvandrermiljøet.Og hvor kom pengene til de dyre kasser så fra? Ja, de pågældende opholdt sig ikke lige på det normale arbejdsmarked, de henter ikke en krone i SU, kontanthjælp - eller anden form for offentlig hjælp. De klarer sig selv. På deres egen måde. Med deres egne metoder.Uden at nogen kigger dem i kortene.Kort sagt: Der er groet nogle enormt store parallelmiljøer op, hvor rigtig mange indgår i dybt kriminelle bander, kører deres egne forretninger og krige med rivaliserende bander.Det får de bare lov til. Det virker ikke, som om der sættes ind i forhold til alt dette uvæsen, for medmindre de snubler over politiet eller begynder at skyde på hinanden, foregår det hele under radarhøjde. Og kommunen blander sig ikke, for den bliver jo ikke bedt om noget.NU VED INGEN bedre end jeg, at det er lettere at kritisere end at finde løsninger i denne uhyggelige sag. Bandekon-flikterne er ingen enkel sag, og både grundloven, endeløse retsgarantier, internationale konventioner, sociale hensyn og 500 andre ting spiller ind og sætter grænser for, hvad myndighederne kan - medmindre man dropper alle disse hensyn.Men det politiske og vælgermæssige problem er også til at få øje på.Hvis ikke regeringen inden et kommende valg er i stand til at demonstrere særdeles håndfaste resultater mod bandeuvæsenet, så vil jeg nødig være Lars Løkke eller Søren Pape. Der vil ikke blandt vælgerne være megen respekt for en regering, som ikke kan sikre borgerne, at de ikke bliver beskudt, hvis de vælger at spise en pizza på Blågårds Plads.RUMÆNSKE GANGSTERE og indbrudstyve kan ikke sendes tilbage til Rumænien (EU-land) fordi fængselsforholdene ikke er fine nok efter internationale konventioner.Vi har et tusindtal af afviste asylsøgere siddende i lejre, hvor de intet har at gøre. De kan ikke sendes ud på grund af en masse internationale bindinger. EU er handlingslammet og ineffektivt. EU er mere et problem end en løsning.Alt sammen er med til at undergrave tilliden til retsstaten, til de principper vi har bygget Danmark og EU op på. Og konsekvensen? Det ser vi ved næste valg.HVIS LØKKE på det tidspunkt stadig mener, ' det går ufattelig godt', må han enten have skabt et mirakel eller skaffet sig selv et nyt job uden for politik.Ingen respekt for en regering, der ikke kan sikre borgerne mod at blive beskudt, mens de spiser en pizza på Blågårds Plads.Fakta: Løkke og HenrikStatsminister Lars Løkke Rasmussen opfordrede fredag alle til at ' respektere kongefamiliens ret til privatliv'. Især prins Henriks. Var det ikke en idé, hvis Løkke først opfordrede Henrik til det samme.Det er sådan set ikke medierne, der har jaget kongegemalen, men nærmest det modsatte.
Kontant afregning.
@katrinegissel Du ved det # distortion # bæltet

ANLÆG Anlægget af metrobyggeriet Cityringen i København er nu kommet så langt, at det nye metrobyggeri skal kobles sammen med den eksisterende infrastruktur.Til det formål anlægger bygherren Metroselskabet fem såkaldte omstigningsstationer på Cityringens rute, og heraf er der netop fundet prækvalificerede til to.På Københavns Hovedbanegård bygger Metroselskabet en transfertunnel budgetteret til 22 mio. kroner, der skal forbinde den kommende metrostation med resten af stationen. Til denne opgave er Aarsleff, NCC og Züblin blevet prækvalificeret.På Nørrebro Station skal der etableres to elevatorer og fire rulletrapper som forbindelse mellem stationen på grundniveau og den underjordiske metrostation.Aarsleff og NCC skal på dette udbud konkurrere med MJ Eriksson om entreprisen med en vurderet værdi på 20 mio. kroner.Ønskede mere konkurrence I alt anmodede fem om at komme i betragtning til transfertunnelen på Hovedbanegården, mens konkurrencen var noget mindre på Nørrebro Station, hvor kun de tre, der nu er prækvalificeret, søgte om at komme i betragtning til opgaven.Metroselskabet havde gerne set, at lidt flere havde budt ind på Nørrebro-entreprisen.- Vi er godt tilfredse med konkurrencen på Hovedbanegården, men vi ville gerne have haft flere interesserede på Nørrebro Station, siger projektleder Johan Storgaard fra Metroselskabet.Han vurderer, at den ringe interesse skyldes opgavens udformning.- For det første er det en meget simpel opgave, som ikke kræver specialistkompetencer inden for blandt fundering, der tiltrækker en række anlægsentreprenører.- Og desuden skal elevatorerne og rulletrapperne anlægges tæt op ad den eksisterende jernbane, mens den er i drift. Det kræver noget erfaring, som ikke alle besidder, siger han.På to af de fem omstigningsstationer på Cityringen er der allerede fundet vindere.NCC anlægger en transfertunnel på Kongens Nytorv Station og Züblin på Østerport Station.Den sidste omstigningsentreprise på Frederiksberg Station er endnu ikke sendt i udbud.Vi er godt tilfredse med konkurrencen på Hovedbanegården, men vi ville gerne have haft flere interesserede på Nørrebro Station Johan Storgaard, projektleder i Metroselskabet.PrækvalificeredeTransfertunnel, Hovedbanegården NCC Danmark A/ S Züblin A/ S AarsleffBane og Anlæg I/ S Transfer, Nørrebro Station AarsleffRail A/ S MJ Eriksson A/ S NCC Danmark A/ S.
Aarsleffog NCC er blandt kandidaterne til en transfertunnel på Københavns Hovedbanegård og omstigning på Nørrebro Station som en del af hovedstadens kommende metro Cityringen.
INFRASTRUKTUR Entreprenørvirksomheden NCC har indgået kontrakt med Københavns Kommune om at genoprette vejnettet på Nørrebro i København.Med aftalen skal NCC stå i spidsen for at renovere fortove, cykelstier, brolægninger og afvanding af kloaker på Nørrebro. Der er tale om en rammeaftale på fire år til en værdi af cirka 200 mio.kroner.- Vejene i København bliver voldsomt belastet hver eneste dag med byens mange trafikanter. Det kræver, at de bliver vedligeholdt for at undgå en totalnedslidning, som både vil være til gene for sikkerheden og for trængslen i byen. Med ordren kan vi bidrage til, at infrastrukturen i byen fungerer optimalt, siger Kim Høgh Thomsen, områdedirektør i NCC Danmark, i en pressemeddelelse.Første partnerskabDet er første gang, at Københavns Kommune vælger at indgå i et strategisk partnerskab på infrastrukturprojekter, hvor alle de involverede i projektet i fællesskab samarbejder om at skabe projektet i de tidlige faser.NCC Infra Services og NCC Industri påbegynder nu i samarbejde med Køge Brolægning og Københavns Kommune planlægningen af infrastrukturarbejdet og starter arbejdet i foråret 2018.Renoveringen af vejnettet på Nørrebro får konsekvenser for mere end 21.100 køretøjer og 25.400 cyklister i døgnet alene på de fire gader, der er omfattet af aftalen.Helhedsgenopretningen på Nørrebro er en del af København Kommunes samlede indsats for at genoprette vejnettet i hele byen.
Københavns Kommune og NCC indgår rammeaftale til 200 mio. kroner om renovering af vejnettet.
»Nørrebro er ikke et fristed af mangfoldighed. Nørrebro er et fængsel af intolerance. At vinde Nørrebro tilbage bliver svært - meget svært. Nørrebro er tabt.« Sådan lød essensen af en kommentar i Berlingske, som Pernille Vermund, formand for Nye Borgerlige, skrev i fredags.Kommentaren har affødt både sure miner og hovedrysten på især sociale medier, hvor læserne - heriblandt mange beboere fra Nørrebro -beskylder Vermund for at være dum, unanceret og hadskabende.Og i går meldte endnu en person sig i kritiker-koret: Folketingets formand, Pia Kjærsgaard.Hun vil hverken kommentere eller anfægte Pernille Vermunds politiske holdninger eller synspunkter, men er stærkt forbløffet over Vermunds opgivenhed og trang til at afskrive Nørrebro som en del af det danske kongerige: »Jeg er stærkt forbavset. Jeg er ikke formand for et Folketing, hvor dele af kongeriget er tabt.Overhovedet ikke. Jeg er formand for et Folketing, hvor man aldrig nogensinde giver op. Og hvorfor vil man overhovedet være politiker, hvis man ikke tager kampen. Man giver ikke tabt i forhold til noget som helst som politiker. For så er man ikke poltiker,« lyder den verbale bredside fra Pia Kjærsgaard til Pernille Vermund.Giver for tidligt opOm Pernille Vermund og Nye Borgerlige kommer i Folketinget ved næste valg, må vælgerne afgøre, siger Pia Kjærsgaard, men hun mener ikke, at Vermunds holdninger, som de stod skrevet i Berlingske, har gang på Borgen: »Det her er ikke min stil. Og det er slet ikke folketingspolitikeres stil. Uanset om vi er enige eller uenige i de midler, man vil bruge, så er vi politikere og kæmper for vores land på demokratisk vis. Og hvis man tror, at man bare skal række armene i vejret og sige: Bare ærgerligt det hele er tabt, så tager man grueligt fejl«.bowe@bt.dk 

POLITIET kommer altid! Politiet kommer aldrig! Det er nok mest det sidste, borgerne oplever i disse uger og måneder, hvor bandekonflikter og vanvittige og vilkårlige gadeskyderier tager en stor del af styrkens tid.MEN SÅDAN burde det ikke være, lyder det fra betjenten på gaden og fra hans tillidsfolk. De retter skytset mod rigspolitichef Jens Henrik Højbjerg, som i forhold til politikerne på Christiansborg beskyldes for at undertrykke sandheden om politiets manglende ressourcer.I WEEKENDEN gav Højbjerg udtryk for, at politiet har de værktøjer og erfaringer, der skal til for at løse den igangværende bandekonflikt. Men den udtalelse står i skærende kontrast til, at politiet samtidig frarådede unge mænd at gå på gaden på Nørrebro og i andre af hovedstadens kvarterer.DET ER stort set det samme som at overlade hele områder til gadens parlament, hvilket unægtelig er en falliterklæring. Men det er ikke kun på Nørrebro, at lokummet bogstavelig talt brænder. Ekstra Bladet har de seneste dage rapporteret fra ghettoen på Motalavej i Korsør, hvor borgerne også føler, de er ladt i stikken af politiet.POLITISTATIONEN i Korsør er nedlagt, så hjælpen skal komme fra ordensmagten i Slagelse. Sådan er billedet mange steder i landet. Centraliseringsidioti har betydet, at landbetjente er blevet fjernet, og at mindre stationer som i Korsør er blevet lukket.Resultatet er mindre tryghed og lang udrykningstid.NÅR VORES politikere tager fat igen efter ferien, må hele politiområdet være blandt topprioriteringerne.Der må i den grad lyttes til betjenten på gaden på Nørrebro og til borgerne på Motalavej i Korsør.DET HANDLER om penge og menneskelige ressourcer.Og de midler må findes. PET har suget mange politikræfter på grund af den stadige terrortrussel.Og sådan må det nødvendigvis være. Men der er ikke grund til ikke allerede nu at ændre på situationen.Drop dog grænsekontrollen, som ikke er andet end tom symbolpolitik, og brug i stedet betjentene der, hvor de kan gøre en forskel. For eksempel på Nørrebro og på Motalavej.Det er det samme som at overlade hele områder til gadens parlament.
mener.
Ruten til Copenhagen Prideparaden har siden dens start i 1990' erne vekslet mellem at være på Vesterbro/ Frederiksberg og Nørrebro. En ny borgergruppe vil have den tilbage på Nørrebro, bl. a. fordi det vil sende et stærkt signal til de »rabiate« og »islamister«, der holder til i bydelen, som ellers er kendt for mangfoldighed.Talsperson fra Sabaah, en LGBT-forening for etniske minoriteter, mener dog, at debatten om rutens placering er fejlagtigt møntet på muslimer, og at de, der løber forrest for en parade på Nørrebro, også skulle deltage i LGBT-personernes daglige kamp i stedet for kun at fokusere på den ene dag om året, hvor paraden bliver afholdt.»Priden er vigtig og har stor effekt. Men jeg tror på den lange seje kamp, hvor vi arbejder for holdbar og solid forandring ved bl. a. at støtte op om oplysningsaktiviteter.Men nogle mennesker ønsker at gøre Priden til en symbolsk handling rettet mod muslimer på Nørrebro,« siger Fahad Saeed, talsperson og medstifter af Sabaah.Copenhagen Pride har i år lagt ruten på Vesterbro og Frederiksberg af praktiske årsager.Det er der dog parter, der sætter spørgsmålstegn ved.Senest har Anne Sophia Hermansen, redaktør på Berlingske, i et blogindlæg kaldt forklaringen om en mere praktisk rute på Vesterbro for en »bortforklaring«. Hun skriver, at en rute på Nørrebro vil være »en demonstration af, at frisind er en dansk værdi, og at bøsser og lesbiske uanset religion skal kunne færdes alle steder, herunder i ghettoen«.»Alarmklokkerne ringer«Gruppen "Regnbuen tilbage til Nørrebro" blev i 2016 stiftet af Nørrebroborger og journalist Jesper Gisli, der hørte om jødiske homoseksuelle, som frygtede at deltage i paraden, hvis den skulle finde sted på Nørrebro.»Alarmklokkerne ringer hos mig, når jeg hører, at en minoritet er bange for at gå Priden, hvis ruten er på Nørrebro.Der er nogle rabiate kræfter - islamister f. eks. - der ikke er så glade for den slags. Hvis de jødiske homoseksuelle derfor føler sig utrygge, er det et problem i mine øjne,« siger han.Gruppens underskriftindsamling har også flere politikere som støttere, bl. a. folketingsmedlem Lars Aslan Rasmussen (S): »Jeg tror kun, at man kan ændre holdninger, ved at paraden bliver synlig. Der er måske nogle i indvandrermiljøerne, som aldrig har mødt en homoseksuel før.Måske er der også nogle af dem, der kan finde ud af, at det er meget festligt med Priden.«." Pride-turister"Sabaah afviser ikke diskrimination og homofobi i etniske minoritetsmiljøer, men peger på, at diskrimination findes alle steder og ikke kun på Nørrebro. Derfor rammer det ved siden af, når man vil bruge paraden til at sende et signal til diskriminerende grupper: »Homofobi og konservatisme omkring køn og seksualitet i minoritetsetniske kredse arbejder vi dagligt og konstant med i Sabaah. Men jeg opponerer imod, at nogen har lyst til at gå en gratis turisttur på Priden på vores vegne, fordi de tænker, at der er noget i vejen med muslimerne på Nørrebro. De spænder os for deres dagsorden og undergraver egentlig det oplysningsarbejde, vi laver i Sabaah hver dag, og det, synes jeg ikke, er i orden,« siger Fahad Saeed fra Sabaah.Lars Aslan Rasmussen (S) mener, at pridens placering på Nørrebro vil være en symbolsk handling, men ikke, at han hører under gruppen, der tager en "turisttur".»Jeg har brugt næsten hele mit politiske liv på at støtte op om Priden, og ikke kun at den skal være på Nørrebro.Derfor synes jeg også, at det er hyklerisk, hvis det eneste, man går op i, er, at Priden skal være på Nørrebro, men man ellers ikke går op i homoseksuelles rettigheder,« siger han.Gruppens stifter, Jesper Gisli, mener ikke, at kampagnen om at få paraden til Nørrebro er et talerør for muslimfjendske holdninger.»Jeg er blevet spurgt af flere, hvorfor jeg går ind og blander mig som hvid, heteroseksuel mand. Men det her er principielt for mig, og derfor ser jeg det ikke kun som deres kamp, men også min kamp som samfundsborger - for frihedsrettigheder. Jeg er bestemt ikke ude på at tage nogen turisttur. Jeg bruger heller ikke kun den ene dag på det her, men rigtig lang tid. Gruppen startede jeg for et år siden, efter Priden sidste år,« siger Jesper Gisli.Det har ikke været muligt at få en kommentar fra Anne Sophia Hermansen.katy.wang@jp.dk 20 gange er Copenhagen Pride-paraden blevet afholdt i København.
Gruppe vil have Prideparade til Nørrebro bl. a. for at »sende et signal«. LGBT-forening ser dagligt oplysningsarbejde som vigtigere.
I 1990erne boede jeg i fem år på Nørrebro.I Griffenfeldtgade. Tidsmæssigt var det sådan i udkanten af BZernes og de autonomes hærgen. Når vi havde besøg fra familien i Jylland og en sommeraften gik en tur ned forbi Folkets Hus, passerede de brændende olietønder, som lyste op efter mørkets frembrud i Folkets Park og den somaliske klub, hvor snesevis af khattyggende landsmænd hang ud på det meste af kørebanen, og når vi gik videre ned til cafeerne og indvandrer drengene på fodboldbanen på Blågårds Plads, så troede de, at de var kommet til et andet land, eller at København var blevet til New York. Med en blanding af gys og spænding kiggede de rundt på denne anderledes verden, som engang hed Den Sorte Firkant.Nørrebro i 1970erne og 1980erne var ekstrem. Det var oprør mod byfornyelse, gadekampe mod politiet, militante marxister, masser af hash og »Byggeren overgiver sig aldrig.« I 1990erne var bydelen lige så ekstrem, Igen var der besatte huse, kampe med politiet, som skød mod demonstranter på Fælledvej for første gang i fredstid efter ja'et til Maastricht-traktaten 18. maj 1993.I 00erne var det Ungdomshusets anarkister.Politiets specialenhed firede sig ned på taget og ryddede bulen en tidlig morgen, og de svarede igen med flere gadekampe og flere smadrede Mc Donald's-butikker.»Fucking pansersvin,« råbte de til de kampklædte betjente med plasticskjolde, som var beredt på det værste og følte sig udkommanderet til en krig, som andre burde have standset for længst. Da de indtog Ungdomshusets fæstning på Jagtvej, fandt politiet molotovcocktails, sten og metalgenstande nok til at tage livet af masser af betjente.Bizarre broderskaberOg så kom indvandrerbanderne. Mens de i en ende af Nørrebro råbte »reclaim the street« og kastede med kanonslag, mens alle andre så på med undren og foragt, solgte de hash i lange baner i den anden. Og de fandt sammen bizarre broderskaber af utilpassede indvandrerunge med deres helt egne særegne hierarkier og regler med vold og trusler som naturlige magtmidler.Nørrebro har altid været et parallelsamfund, som har været uforståelig for alle andre. Under krigen havde modstandsbevægelsen sit udspring på Nørrebro, politisk er Nørrebro uden sammenligning den rødeste plet på danmarkskortet, og det var Mjølnerparken, det husede terroristen Omar El-Hussein. »Fucking luderland,« råbte den ene af de dømte i retten, da han og hans tyrkiske fætter blev dømt for brutalt at have dræbt den italienske turist Antonio Currá i 2003.Allerede dengang rasede diskussionen om parallelsamfund og ghettoer, som selv definerede deres normer og værdier. Derfor vakte det vrede, da forsvareren til drabsmanden underfundigt sagde, at de to var »fuldt integreret i det samfund, de levede i.« Det, han mente, var, at drabsmændene med deres forskruede moral desværre måtte siges at være integrerede - ikke i det samfund, alle andre levede i - men i den helt særlige afstumpede subkultur, hvor det at dræbe en tilfældig turist ikke var en ekstrem handling. Da imamen Abu Laban i 2005 mente, at der skulle betales blodpenge til de efterladte efter en 24-årig mand, som var blevet dræbt foran Cafe Rust, fulgte samme bastante afstandtagen fra det etablerede system. Sådan løser vi ikke problemerne i Danmark. Og Nørrebro er en del af Danmark.Såkaldt våbenhvileOg i denne uge blev der så indgået en såkaldt våbenhvile i parallelsamfundenes indbyrdes bandekrig. Ingen ved, hvem der har indgået den, hvor det er sket, om imamer eller andre religiøse overhoveder har været indblandet, hvad præmisserne for freden er, eller om den overhovedet holder. Og de, der har indgået den, er tilsyneladende inderligt ligeglade med, om Inger Støjberg og Søren Pind, og hvad de hedder alle sammen, fordømmer deres aftale. Ligeså ligeglade som BZerne var med Egon Weidekamp, og demonstranterne 18. maj var med Poul Nyrup. Fædrene gad bare ikke have flere skyderier, ikke flere døde, ikke flere begravelser af unge mænd og ikke flere grædende mødre. Om det også var bad for business med al den larm i gaden, melder historien ikke noget om.Da politiet i 1983 stod opmarcheret med over 1.000 mand for at rydde BZernes hus, Allotria på Nørrebro, forventede alle det mest blodige slag i bydelens historie.Nervekrigen havde stået på i ugevis, men da politiet trængte ind i det barrikaderede hus, var det tomt. BZerne var forsvundet via en gravet tunnel under gaden. Mens nogle grinede og glædede sig over, at den store konfrontation var blevet afværget, var der andre, som fokuserede på at fange og straffe de skyldige, inden de slog til igen.Fem årtier med subkulturerI fem årtier eller mere har subkulturer og parallelsamfund domineret en af Københavns største og mest befolkningstætte bydele. Og man kan ikke sammenligne formørkede imamer, utilpassede bandemedlemmer, slumstormere og venstreorienterede voldsromantikere. Men om Nørrebro er tabt eller ej, om man sætter hårdt mod hårdt, fordi alt andet vil være et knæfald for uacceptable værdier, er tilsyneladende ret ligegyldigt eller i hvert fald uden den store virkning. Nørrebro, som nogen betragter som en betændt byld, der skal have med forhammeren, og som andre ser som et multikulturelt fristed, lever sit eget skæve liv.Forhåbentlig forsvinder banderne igen en dag på samme måde som tidligere undergravende parallelkulturer er forsvundet.Ikke fordi politikerne har råbt skældsord efter dem, eller politi i hundrdevis er blevet udkommanderet, men fordi de unge er blevet ældre, og deres kampe er blevet umoderne, eller deres markeder mindre lukrative.Bent Winther er samfundsredaktør på Berlingske.I fem årtier eller mere har subkulturer og parallelsamfund domineret en af Københavns største og mest befolkningstætte bydele.
Ugens debat.
I weekenden blev der indgået en "våbenhvile" mellem de bandegrupperinger, som siden sommer har været i kon-flikt på Nørrebro i København.Det skriver flere medier, herunder Ekstra Bladet og TV 2. Det er angiveligt en gruppe af fædre, som har forhandlet "våbenhvilen" hjem mellem banden Loyal to Familia fra indre Nørrebro og bandegrupperingen Brothas fra Mjølnerparken på ydre Nørrebro.De to grupperinger skulle være enige om en "våbenhvile", som i første omgang strækker sig en måned.Det sker, efter tre personer blevet dræbt i løbet af ni dage.Det seneste skuddrab var torsdag i sidste uge.Terje Bech er talsmand for initiativet "Vi Tager Gaderne Tilbage", som har protesteret mod de skyderier, der har fundet sted i København sommeren over. Og han modtager nyheden om en "våbenhvile" med »behersket begejstring«. »Det er selvfølgelig rart, at det nu ser ud til, at Nørrebro nu får en pause fra skyderierne.Men der er jo ikke noget, der er løst,« siger Terje Bech, som sammenligner situationen med en tidsindstillet bombe.»Det svarer til, at bomben ville springe lige om lidt, men nu først gør det om en måned.Vi skulle hellere se at få detoneret bomben,« siger han.Han mener ikke, at en "våbenhvile" fjerner utrygheden på Nørrebro. Måske for en tid, men ikke på lang sigt." Vi Tager Gaderne Tilbage" har afholdt gademøder efter hvert skyderi på Nørrebro.Her mødes gruppen dagen efter skyderierne på gerningsstederne.Og efter de to seneste drab mødte talrige mødre fra Mjølnerparken op.»Jeg har tydeligt kunnet mærke til vores gademøder, at familierne for alvor er begyndt at røre på sig. Og specielt kvinderne. Det er ret tydeligt, at de ikke har været tilfredse med, hvordan mændene har klaret opgaven,« siger Terje Bech.18-årig anholdtPolitiinspektør ved Københavns Politi Torben Svarrer vil over for Jyllands-Posten ikke kommentere den eventuelle "våbenhvile". Men han forklarer, at en pause i skyderierne ikke er noget, som vil få nævneværdig betydning for politiets efterforskning af tidligere skyderier.»Hvis der kom en længere pause i skyderierne, eller hvis de holdt helt op, ville det lette i politiet generelt, og man ville igen kunne prioritere sager, som har været nedprioriteret.Men det ville ikke have nogen speciel indvirkning på efterforskningen af skyderierne,« siger Torben Svarrer.Han pointerer, at personfarlig kriminalitet, herunder bandeskyderierne, bliver prioriteret højest, og derfor er andre sagstyper blevet nedprioriteret under bandekonflikten.Mandag meddelte Københavns Politi, at man har foretaget endnu en anholdelse i relation til det seneste skuddrab.Således er en 18-årig mand blevet anholdt og er sigtet for medvirken til drabet og til drabsforsøg. I den bil, som blev beskudt, opholdt sig nemlig to yderligere personer.En af dem blev såret.Torsdag anholdt politiet tre personer, som ligeledes er sigtet for medvirken til drab og drabsforsøg. De skulle ifølge sigtelsen have været involveret i gerningsmændenes flugt fra Mjølnerparken, hvor skuddene faldt. Men det fremgår ikke af sigtelsen, at en af de tre skulle have affyret våbnet.Ny skudepisodeMens skyderierne på Nørrebro angiveligt skulle ophøre for nu, blev en 25-årig mand skudt i Næstved natten til mandag. Manden opholdt sig i sin lejlighed, da mindst to gerningsmænd trængte ind i lejligheden og skød.Den 25-årige blev bragt til Rigshospitalets Traumecenter, og hans tilstand var mandag kritisk.Sydsjællands og Lolland-Falsters Politi ville mandag ikke kommentere, om skyderiet kan have at gøre med en rockerkonflikt, som blandt andet udspiller sig på Sydsjælland.Den konflikt står mellem rockergruppererne Bandidos og Satudarah.Konflikten har resulteret i slagsmål og knivstikkeri ved et boksestævne i Herlev, flere skudepisoder og adskillige tilfælde af hærværk og brandattentater mod blandt andet tatovørforretninger.Politiet har af flere omgange lukket Bandidos' og Satudarahs rockerklubber i hele landet, herunder i Næstved.michael.thykier@jp.dk 
Det kan være midlertidigt slut med skudepisoder på Nørrebro. To bander er angiveligt enige om "våbenhvile", som er forhandlet på plads af en fædregruppe.
INDEN BANDEKRIGEN brød ud, besøgte jeg drengene på Den Røde Plads på Nørrebro.Drengene sad alle sammen med ryggen mod muren og kiggede ud over pladsen.Først da jeg satte mig foran dem, og en af dem løftede T-shirten for at vise mig sin pistol, gik det op for mig, at de holder øje med pladsen.MIT HJERTE SLOG ET ekstra slag, mens jeg prøvede at bevare roen. Hasan, som havde pistolen, ville skræmme mig. Jeg var kommet for tæt på.Jeg er selv fra bunden af samfundet og kender mekanismen. Dengang var Enghave Plads på Vesterbro ikke anderledes, end Den Røde Plads er i dag. Der var massive sociale problemer. Nogle af de unge var kommet ind på en kriminel løbebane, og sandsynligheden for, at vi kunne blive til politibetjente, murere eller lærere, var minimal.ALT DET VIDSTE VI godt.Det var nok også derfor, vi kaldte hinanden for taberbørn. Vores forældre var kontanthjælpsmodtagere, arbejdsløse og førtidspensionister, eller også drømte de om at blive det. Det blev heller ikke bedre af, at vi havde en tysklærer, der sagde: ' Det er utroligt at se, hvor meget I kæmper, når man ved, at I aldrig bliver til noget.' Men mange af os fik en uddannelse til trods for tysklærerens dom. Takket være de voksne, der rykkede tættere på, når vi skubbede dem væk, blev vi en del af det demokratiske Danmark. Vi overholdt loven og holdt af grundloven.TRO DET ELLER EJ, men sandsynligheden for, at drengene på Nørrebro får en uddannelse, er i dag langt større, end at de bliver bandemedlemmer. Man er først mønsterbryder på Nørrebro, når man er Loyal to Familia og ikke Loyal to Danmark.Men hvad skal der til, for at det skal lykkes for dem alle sammen? Først og fremmest skal drengene selv gøre op med offermentaliteten.Så længe de ikke tager et personligt ansvar for deres eget liv og forventer, at alle forandringer skal komme fra danskerne og Danmark, vil de fortsat stå ryggen mod muren.BETYDER DET, AT alle vi andre skal trække os tilbage, da ansvaret ikke er vores? Nej, det mener jeg ikke. Kriminelle miljøer har altid trukket i de unge. Samfundet skal kunne give de unge noget, som de vil være bange for at miste.Gode rollemodeller, der inviterer dem indenfor i det demokratiske fællesskab. Uddannelse og arbejde, der får dem væk fra banderne på gaden.Hasan mødte jeg igen senere på Nørrebro.Han var færdiguddannet som murer og havde lagt kriminaliteten bag sig. Nogen havde åbenlyst ikke opgivet ham.Vi må aldrig opgive de udsatte unge.Uanset om de hedder Brian eller Hasan.Hasan, som havde pistolen, ville skræmme mig. Jeg var kommet for tæt på
Opinionen.
I London har Yotam Ottolenghi længe gjort det storbyhipt, men nu er vi også så småt herhjemme ved at få smagsløgene op for, at mad fra Mellemøsten og omegn kan være andet og mere end kebab og shawarma.Lige om lidt åbner Kiin Kiin Maroq Maroq og Madklubben deres Bazaar. Også på Madklubben Nørrebro, der er flyttet ind i baggården på Nørrebro-matriklen, er det sædvanlige udvalg blevet tilført »stenbroens mellemøstlige kulturmix«, som Madklubben skriver på sin hjemmeside. Man kan stille spørgsmål ved, hvor mellemøstlig ribeye med aubergine og peberfrugt, cheeseburger eller oksetatar er.Men ved nærmere eftersyn er der faktisk retter med inspiration fra landene omkring den øst-og sydlige del af Middelhavet, hvor især Marokko med sit kærlighedsforhold til krydderurten mynte stikker ud. Vi fik mynte i samtlige retter med undtagelse af én, og til sidst, da medspiseren bestilte husets te med lime og mynte, måtte tjeneren da også melde udsolgt i frisk mynte.Eneste myntefri zone var trerettersmenuens indledende tatar på okseinderlår, ganske velsmagende med rødbedecrudité, radicchioblade og en mayo med tydelig smag af røg.Hvis tatar er blevet det nye sort i brasserieland, »så er røg blevet det nye lakrids«, som medspiseren påpegede, og røg var der da også i det smør, som drysset med en krydderiblanding på bl. a. timian og sesam blev serveret sammen med vores brød. Samt i hans forret, et ristet blomkålshoved i grøn yoghurt med spidskommen, citrusfrugt og selvfølgelig mynte. I al sin enkelhed en herlig ret med et blomkål, der havde bid fra en perfekt tilberedning og knas fra ristede blomkålsbuketter og mandler.Ikke styr på alle konsistenserRøgsmagen fik også en forklaring: Madklubben Nørrebro laver meget af maden over åben ild - formentlig i den træfyrede stenovn, som blev bygget til forgængeren Gran Torinos pizzaer.Fra ovnen kom også fladbrødet til menuens dekonstruerede shawarma. For den langtidsbraiserede lammebov blev serveret i én støbejernspande, mens brødet, hummus, syltede grønne chilier, snittet kål spækket med røde chilier og en tabboulehlignende salat blev serveret i en anden. I to separate skåle kom mynteyoghurt og stærk harissa samt thaichilikrydret mayo, der skulle gå til endnu en skål med fritter. En voldsom omgang, og jeg måtte da også levne en del af den store portion lam, men det var nu også, fordi kødet var blevet tørt og trevlet sine steder.I det hele taget var der ikke styr på alle konsistenser - også min hummus var lidt for tør i det og savnede mere yoghurt eller olivenolie.Til gengæld var det dejligt, at den ikke var blevet blendet til babymos, men havde bevaret struktur, og krydringen var fin - hummussen havde god smag af sesam og hvidløg. Krydringen fejlede heller ikke noget i medspiserens tagine (perlecouscous med kikærter, rød peber, oliven, dadler og figner), hvis sødlige smag gik godt til en mynteyoghurt, grillede grønsager og den tilkøbte grillede pighvarfilet.I glassene var min indledende hyldeblomstduftende sauvignon blanc fra Guy Saget i Loire (65 kr.) og medspiserens halvtørre riesling fra S. A. Prüm (85 kr.) blevet afløst af en bourgogne blanc (med mindre fad end frygtet) fra Vincent Girardin, også den til 85 kr. glasset.Samt en unavngiven rød zinfandel fra Lodiområdet øst for San Francisco til min lammeshawarma.Velgørende afkølet, så jammysødmen og de 14 pct. alkohol i hvert fald i starten blev holdt i skak.Til menuens dessert var der et glas moscato d'asti, og det skulle man nok helt undlade.Den havde hverken i sig selv eller sammen med en panna cotta på hvid chokolade med mynteblade (der var de igen!), tern af mango og saft af passionsfrugt nogen gang på jord. Men ikke en ueffen afslutning på et måltid, der til min smag godt måtte være præget af mindre mynte og mere mellemøstlig magi, men især forretter og desserter holder faktisk et udmærket niveau, som sammen med en god betjening placerer Madklubben Nørrebro i den pæne ende af Madklubimperiets ujævne portefølje af restauranter.svra@berlingske.dk Fakta: Det spiste vi på Madklubben NørrebroBlomkål med grøn yoghurt og mandler 50 kr.Tagine med pighvar 200 kr.Nørrebromenu m. tatar, lammeshawarma og panna cotta 275 kr.Samlet pris for to ekskl.drikkevarer: 525 kr.
Madklubben Nørrebro.
Fred? Ja, måske. Men politiet fortsætter sin massive indsats over for de rivaliserende bander Brothas og Loyal to Familia (LTF).For selvom parterne nu angiveligt er holdt op med at skyde på hinanden, er politiet fortsat massivt til stede på Nørrebro, fortæller vicepolitiinspektør Jesper Launborg Bangsgaard: »Vi kommenterer ikke aftaler indgået mellem kriminelle grupperinger. Vi fortsætter indsatsen over for banderne på Nørrebro. Af hensyn til borgerne i området er vi stadig til stede i området for at skabe tryghed. Vi følger naturligvis udviklingen tæt og tilpasser vores indsats efter det efterretningsbillede, vi selv har udarbejdet.Derudover fortsætter vi en massiv efterforskning af de drab og drabsforsøg, der har været i området,« siger vicepolitiinspektør Jesper Launborg Bangsgaard.Politiet har bl. a. opereret med nærpolitistationer, særlige tiplinjer og helikopterovervågning af Nørrebro for at stoppe bandekrigen, der i år har kostet tre personer livet. Varig aftaleI forgårs citerede DR unavngivne kilder for, at der er indgået en fredsaftale mellem Brothas og Loyal to Familia.»Aftalen er lukket. Hver og én passer sig selv og lader de andre være i fred. Det har været ved at blive løst gennem længere tid med forskellige møder, og nu har vi endelig kunnet lukke den,« lyder det fra den ene part i konflikten.Det er ikke lykkedes BT at få den oplysning bekræftet, men mandag fortalte kilder, at en igangværende våbenhvile var blevet forlænget, og at parterne arbejdede på en varig aftale.Aftalen går ifølge DR Nyheders oplysninger ud på, at de to bandegrupperinger holder sig ude af det, de betragter som hinandens områder, og at de ikke skyder på hinanden.Der findes ikke noget of-ficielt kort over grænsedragningerne mellem de to bander, men medlemmer af LTF bliver oftest antruffet på den indre del af Nørrebro, mens Brothas har sine tilholdssteder i den ydre del. Derudover har LTF en række afdelinger uden for Nørrebro.jvl@bt.dk '' Af hensyn til borgerne i området er vi stadig til stede i området Politiet.Fakta: Her holder banderne til:Tagensvej Slangerupg.Valkyriegade Hermodsgade Sigynsgade Rovsingsgade Sigurdsgade Haraldsgade Mjølnerparken Det sociale boligbyggeri er højborg for Brothas. Banden var egentlig gået i opløsning, men er genopstået på grund af konflikten med LTF. Med sine lukkede gårde og stisystemer fungerer Mjølnerparken nærmest som et fort, hvor det er svært for udefrakommende at komme ind -og ud. Nørre Allé Frederik V's Vej Allé Tingbjerg Det sociale boligbyggeri i Brønshøj er kendt som LTF-land. Et klubhus, der ligger i kælderen på adressen Ruten 14, har under konflikten været lukket af politiet af hensyn til borgernes tryghed. Fredensgade Blegdamsvej Blegdamsvej Nørre Allé Læssøesgade Nr. Allé Blågårds Plads Den bilfrie Blågårdsgade på indre Nørrebro er plastret til med restauranter og økologiske kaffebarer.Blågårdsgade og Blågårds Plads er også fast mødested for kernemedlemmer af Loyal to Familia. Under konflikten har politiet opstillet en såkaldt »mobil politistation« på pladsen. Ågade Nærumg.Sandbjerggade Lundtoftegade Bispeengbuen Fasanvej Folkets Park Det lille grønne område, der ligger mellem Griffenfeldtsgade og Stengade, er kendt som et tilholdssted for medlemmer af LTF. Politiet har ofte truffet bandemedlemmer i færd med at sælge hash i området. Skotterupg.Allé Ågade Falkoner Alle Sindshvilevej Roarsvej Kronprinsesse Sofies Vej Dronning Olgas Vej Godthåbsvej Holger Danskes Vej Mariendalsvej Kong Georgs Vej Folkets hus Huset, der drives af frivillige, er i princippet åbent for alle, men indtil for nylig fungerede husets 2. sal som klubhus for LTF. Folkets Hus lagde blandt andet lokaler til en releasefest, da bandens selvudnævnte leder Shuaib Khan blev løsladt. Huset, der drives af Fonden for de åbne rum, er lukket på ubestemt tid grundet bandens aktiviteter i huset.
FREDSAFTALE Politiet fortsætter den massive indsats på og omkring Nørrebro .
1971 - Boligmangel giver grobund for bz: En besættelse af Bådsmandsstræde Kaserne i 1971 på Christianshavn i København skaber Fristaden Christiania og grobund for bz.1980 - Slaget om Byggeren: Kommunen vil rydde en legeplads, ' Byggeren' på Nørrebro for at bygge nye boliger, men de lokale beboere mener, at kommunen skal bevare området som et åndehul.1981 - Besættelse af to fabrikker: Bz'ere indtager to nedlagte fabrikker, brødfabrikken Rutana og gummifabrikken Schiønning &amp; Arvé.Det ender med, at politiet stormer stederne med tåregas.1982 - Bz'erne får et ungdomshus: Københavns Kommune giver bz-bevægelsen et hus på Jagtvej 69 i København.1983 - Tunnelen ved Allotria: Bz'ere snyder politiet ved at grave en tunnel under jorden fra én bygning til en anden.1986 - Slaget om Ryesgade: Bz'erne belejrer et helt område på Nørrebro ved at bygge barrikader, som politiet ikke umiddelbart kan komme igennem. Efter ni dage forlader bz'erne området.1995 - Bz-bevægelsen går i opløsning: Nogle fortsætter som ' de autonome'.2007 - Politiet rydder Ungdomshuset: Torsdag 1.marts klokken syv om morgenen bliver Ungdomshuset ryddet. Ejeren, frikirken Faderhuset, vil have de unge ud af huset. Det skaber demonstrationer, gadekampe, hærværk og ildspåsættelser.Kilde: DR, Ekstra Bladet, Den Store Danske.

Op mod et par hundrede mennesker samledes mandag aften i et fakkeloptog på Blågårds Plads på Indre Nørrebro i København til en manifestation mod den ustyrlige bandekon-flikt og de seneste par måneders mange skyderier.En af deltagerne var 18-årige Safa Abshir, der lige er blevet student. Hun mødte op, fordi hun mener, at det er en borgerpligt at sige fra over for banderne: »De leger med helt almindelige menneskers liv, og det er skræmmende«. Safa Abshir var der sammen med to veninder, hvoraf den ene bor i Mjølnerparken, et andet center for bandeuroen.»De ødelægger det for alle os andre og spreder fordomme. Men allermest ødelægger de det for dem selv«, mener Safa Abshir.Arrangøren af fakkeloptoget, Venstrepolitikeren Anahita Malakians, vil med initiativet vise nørrebroborgernes fællesskab og sammenhold.Blot et døgn før - søndag aften - tog bandekonflikten en ny drejning, da endnu en tilfældig borger blev offer for et voldsomt skyderi og blev alvorligt såret.Klokken 23.07 blev en ifølge Københavns Politi 39-årig afrikansk mand ramt af talrige skud.Det skete, da to personer ifølge vidneforklaringer kom kørende på en knallert forbi en mindre gruppe mænd, der gik på fortovet i Heimdalsgade på Nørrebro.Knallerten kom kørende fra en tilstødende gade, stoppede op ud for en af mændene i gruppen, hvorefter passageren sprang af og rettede en pistollignende genstand mod den 39-årige mand og skød mindst syv gange.Offeret er efter politiets vurdering en tilfældig uskyldig mand, der ikke er kendt for at have banderelationer. Hans tilstand betegnes af politiet som kritisk.Knallerten blev senere fundet i nærheden, hvor den var sat i brand, mens flere vidner har henvendt sig med oplysninger til sagen, som politiet vil følge op på.Og det er ikke det eneste tilfælde.Lørdag nat var der et skyderi ved Den Røde Plads på Nørrebro. To mænd på henholdsvis 23 og 24 år fra lokalområdet opholdt sig ud for en shawarmabar, da en af to fuldt maskerede personer på en forbipasserende knallert afgav et antal skud fra meget kort afstand. Det er politiets klare opfattelse, at de to forurettede ikke er en del af bandekonflikten.»Vi ser naturligvis med meget stor alvor på denne helt uacceptable situation, hvor maskerede kriminelle kører forbi helt uskyldige mennesker og skyder dem«, udtalte chefpolitiinspektør Jørgen Skov sig i en pressemeddelelse i går.»Det er et erklæret mål løbende at få fængslet aktørerne i konflikten. Det billede har vi også set i denne weekend, hvor vi altså har fået fængslet aktører i relation til selve konflikten og for andre kriminelle handlinger. Det drejer sig for os om at få alle de voldsparate væk fra gaderne hurtigst muligt«.Usædvanlig brutal konfliktPolitiinspektør Michael Kjeldgaard fra Rigspolitiets Nationale Efterforskningscenter, NEC, har tidligere over for Politiken betegnet den aktuelle bandekonflikt som særlig brutal, fordi den rammer tilfældige mennesker.»Det er kun meget sjældent, at vi ser brutalitet på det her niveau. Vi har tidligere set rockerbandekonflikter, men det er anderledes denne gang, fordi man vælger at statuere eksempler og gå efter uskyldige.Tidligere har man kunnet sige, at grupperne i det mindste forsøgte at få ram på bestemte personer i den interne rivalisering«. Den aktuelle bandekonflikt adskiller sig yderligere ved usædvanlig mange skyderier på kort tid. Der har nu været 26 skyderier i København de seneste 2 måneder.Og det var altså det, borgerne på Nørrebro markerede i aftes.Fakkeltoget bevægede sig fra Blågårds Plads ad Nørrebrogade mod Den Røde Plads på Ydre Nørrebro, hvor lørdagens skud blev affyret. Blandt deltagerne var Jane Pedersen, indehaver af Café Viking, som i 2012 blev landskendt, da hun stod åbent frem og afviste afpresningsforsøg mod sin forretning fra bandemiljøet.»Jeg er her, fordi det er vigtigt at sende et signal til politikerne om, at de skal komme ind i kampen og få gjort noget ved banderne. Der skal gøres mere både nu, og før det udvikler sig«, siger hun.Caféindehaveren efterlyser en forebyggende indsats.»Der hvor der er problemer med de store drenge, bliver der også problemer med de små. Der skal sættes ind forebyggende.Man skal blive meget bedre til at hjælpe familierne derhjemme, de hårde straffe virker ikke«, siger hun.Næste mandag har borgerinitiativet ' Vi tager gaden tilbage' kaldt til nyt fakkeloptog.Fra Frederiksborgvej via adresser, hvor der er skudt, frem til Den Røde Plads.frank.hvilsom@pol.dk Der hvor der er problemer med de store drenge, bliver der også problemer med de små Jane Pedersen, Café Viking.
Endnu en tilfældig borgerer såret af skud affyret i den verserende bandekonflikt. En 39-årig mand er i kritisk tilstand.
Ekstra Bladet erfarer, at der er indgået en våbenhvile mellem LTF fra Blågårdsgade på Nørrebro og gadebanden tidligere kendt som Brothas, der holder til omkring Mjølnerparken på ydre Nørrebro. Våbenhvilen er aftalt til at vare i en måned.I går eftermiddag var et par hundrede beboere samlet på Blågårdsplads for at markere deres modstand mod bandekrigen, da en repræsentant fra en lokal fædregruppe rejste sig og fortalte, at der natten til i går var blevet indgået våbenhvile mellem de to stridende parter på Nørrebro.Det fortæller en lokal beboer, der ønsker at være anonym, da hun bor i området.Ekstra Bladet fik fat på en af de ledende kræfter i gruppen af fædre omkring Blågårds Plads.Netværk af fædreHan bekræftede våbenhvilen og fortalte, at fædre fra både Mjølnerparken og Blågårds Plads gennem længere tid har forhandlet med nøglepersoner i de to gadebander for at få dem til at lade være med at føre krig mod hinanden.Det faldt så endeligt på plads natten til i går, fortalte han.- Vi har talt med alle nøglepersonerne, og de har sagt, at de stopper i én måned. Det tror vi på. Vi har dannet et netværk af fædre på tværs af bydelene for at vise dem, at vi står sammen mod skyderierne og volden. Vi har talt med dem i tre måneder, men i går faldt det på plads. De unge ønsker det heller ikke længere.Faderen ønsker ikke sit navn frem, da det er en samlet indsats som de mange fædre sammen har fået i mål.Oplysningerne om den én måned lange våbenhvile har Ekstra Bladet fået bekræftet fra kilder med indsigt i miljøet.Politiet oplyser, at de ikke har hørt om aftalen og ikke har nogen kommentarer.kkr@eb.dk ;fish@eb.dk .Vi har talt med alle nøglepersonerne, og de har sagt, at de stopper i én måned. Det tror vi på.
STOPPE: LTF og Brothas fra Nørrebro er blevet enige om at prøve at holde fred i en måned.
De kunne som flere af barndomsvennerne have været kriminelle bandemedlemmer, og de har da heller ikke altid været Guds bedste børn. Alligevel har Rune Kieran og Sikandar Siddique i dag en videregående uddannelse og fortæller, at de lever på den rigtige side af loven.De to er opvokset i Korsgade og i Stengade, som omkranser Blågårds Plads på Nørrebro i København, hvor politiet siden august har haft en mobil politistation som konsekvens af bandekonfliktens mange skyderier.Berlingske møder de to mænd, der på baggrund af opvæksten i kvarteret mener at have svaret på, hvorfor bandeproblemerne er opstået, og hvordan de bedst løses.»Jeg kan fortælle præcist, hvorfor flere af os blev kriminelle. Dem, der sidder og snakker i medierne, er ikke eksperter. Det er bullshit, det der foregår,« siger Sikandar Siddique, der arbejder som selvstændig konsulent.»Lige nu hælder de bare penge ned i et stort sort hul,« supplerer Rune Kieran, der er jobsøgende.Sikandar Siddique er talsmand for foreningen Gadefortællinger, som Rune Kieran er formand for. De to stiftede Gadefortællinger med nogle venner i 2014, fordi de mente, at unges perspektiv manglede i debatten.Og hvad er så de unges budskab? »Det er en palette af stemmer, der mangler i debatten,« siger Rune Kieran og forklarer, at de generelt arbejder for »et skifte i den politiske indstilling til feltet«. Det seneste år har regeringen taget flere initiativer til at imødegå bandeproblemerne. I foråret kom den tredje bandepakke, »Bander bag tremmer«, med fokus på skærpede straffe, og i august supplerede justitsminister Søren Pape Poulsen (K) med yderligere 12 initiativer, herunder skærpede straffe, og sidst i september fulgte et forslag fra integrationsminister Inger Støjberg (V) om oprettelse af en taskforce, der skal hjælpe kommuner med at håndtere familier med børn i forbindelse med bande relaterede problemer. Inger Støjberg mener, forældre i højere grad skal trækkes i sociale ydelser, hvis børnene volder problemer.Regeringens fokus på straf og sanktioner er imidlertid den gale vej at gå, mener Rune Kieran og Sikandar Siddique.»Søren Pape er så langt væk fra det her miljø.Nu kommer han med løsninger - det er fuldstændigt til grin. Han har overhovedet ikke forstand på det, og derfor bliver lovgivningen ikke hensigtsmæssig i forhold til problemet,« siger Sikandar Siddique. Han har selv prøvet kræfter med politik i Københavns Borgerrepræsentation for Socialdemokratiet fra 2005 til 2009. Han forklarer, at han stoppede, da der gik for meget »spin« i det.Sådan vokser modborgerskabetDer er flere årsager til, at børn på Nørrebro føler sig ekskluderet og vælger bandernes fællesskab, forklarer Rune Kieran. Han peger især på forældrene, politiet og medierne.»Forældrene til mange af dem, vi voksede op med, kom fra flygtningelejre, og selv om de vil deres børn det bedste, så havde de ikke redskaberne.Dernæst er der gaden. Hver gang, du møder myndighederne, så er det politiet, og når du møder politiet, så møder du dem i store salatfade, de visiterer dig, de giver dig en finger i røven, de slår dig, de taler ned til dig. Det er myndighederne,« siger Sikandar Siddique og tilføjer: »De konservative siger: Jamen, du træffer selv dine valg. Gu' fanden gør du ej. Når du går ned i din gård som 11-eller 12-årig, og alle siger fuck politiet, jamen, så bliver det per automatik fuck politiet. Miljøet har bare så stor en ind-flydelse.« Sikandar Siddique mener, at bandeproblemet er opstået som følge af politikeres negative udtalelser samt mediers negative historier om Nørrebro, indvandrere og islam: »Du får fornemmelsen af, at du er en belastning - at de kan ikke lide dig. Hvis politikerne talte positivt om indvandrere i tre måneder, så sværger jeg på, at integrationen ville lykkes for 70 til 80 procent af indvandrerne.« Alt i alt starter man med »dårlige odds«, når man vokser op på Indre Nørrebro, for man føler sig hurtigt ekskluderet, lyder de to mænds konklusion.Og hvad er så løsningen? Nørrebro er en meget tæt befolket bydel med få grønne områder, og så er det et af de svageste områder i Danmark i forhold til frivilligt baseret foreningsliv. I stedet har bydelen i mange år været præget af lønnede projektmedarbejdere og projektbaserede offentlige initiativer.På Indre Nørrebro er der stort set ingen kontinuerlige fritidstilbud for børn og unge, der ikke er kommunale eller midlertidige projekttilbud, viser lokalrådets Bydelsplan for Nørrebro 2017.Sikandar Siddique og Rune Kieran mener, at man for at løse bandeproblemerne skal sættes massivt ind med præventive indsatser, hvor der gøres mere for at åbne børns verden, foreslår Rune Kieran: Børn fra Nørrebro, Christianshavn og Østerbro skal føle et tilhørsforhold til hinanden, og de sociale grupper skal blandes.»Ens verden bliver rigtig hurtigt rigtig lille, når du vokser op her, for du lærer kun de mennesker at kende, som bor i samme kvarter, og som møder systemet på samme måde, som du selv gør,« forklarer Rune Kieran.Sikandar Siddique foreslår fællesarrangementer, hvor »folk udefra, hvor der er en høj koncentration af danskere«, kommer til Nørrebro.Hvorfor arrangerer I ikke bare det selv? »Hvor skal vi hente pengene fra?« spørger Sikandar Siddique.Hvem siger, der skal penge til? »Du skal have tiltrækningskraft. Hvis du siger, »lad os alle mødes«, så siger folk, »jamen, jeg har noget andet at lave«. Hvis du har en grill og en fest, så kommer folk automatisk,« siger Rune Kieran.Desuden mener de to, at forældre skal sende børn til fritidsaktiviteter efter skole, så børnene ikke hænger på gaden, og at uddannelse skal være let tilgængeligt, når børnene bliver større. Mange af områdets unge ønsker en erhvervsuddannelse eller teknisk uddannelse, men har svært ved at få elevplads og lærerplads, fortæller Sikandar Siddique.Rune Kieran tog selv en elektrikeruddannelse, inden han læste videre. På grundforløbet havde halvdelen af eleverne anden etnisk baggrund - efter praktikken var der kun én tilbage.»Når der står Mohammed med adresse på Blågårdsgade, jamen, så er det ikke ham, der får praktikpladsen,« siger han.Børne-og Ungdomsforvaltningen i Københavns Kommune oplyser, at skolerne allerede arbejder med at blande børn fra Nørrebro med børn fra andre områder, og at man med initiativet Åben Skole indgår partnerskaber med virksomheder, kulturinstitutioner og foreningslivet for at udvide børnenes verden.På Ungdomsskolen udbydes desuden 61 gratis fritidshold på Nørrebro med blandt andet parkour, dans og musikundervisning. Holdene er for alle uanset adresse og er derfor ofte en blanding af børn fra flere bydele og sociale lag.Straf eller gulerodRune Kieran og Sikandar Siddique mener, der skal investeres langt mere på det præventive område, imens der skal mindre fokus på politi og hårde straffe.»Nogle af disse tiltag virker modsat. Tag visitationszonen, den er i virkeligheden med til at forværre problemerne. Den skal give tryghed, men giver den tryghed på Nørrebro? Nej.Hvad er der kommet ud af visitationszonerne?« spørger Rune Kieran og svarer: »Denne gang har de fundet et par knive, men første gang lavede de tusinde visitationer uden at finde noget. Hvad har du så tilbage? Du har tusinde unge drenge - højst sandsynligt indvandrere - som føler sig ekskluderet, for det er jo ikke alle mulige andre, der bliver visiteret.Det er dem.« Ifølge en nylig opgørelse fra politiet har visitationszonen på Nørrebro og i København NV denne sommer affødt 1.866 visitationer, der har resulteret i, at 104 stik-eller slagvåben er blevet beslaglagt.Længere fængselsstraffe modvirker også en løsning af bandeproblemerne, for flere år bag tremmer stadfæster den kriminelle identitet, lyder det.»I fængslet sidder også ham, der har slået en ihjel og ti andre grupperinger. Og når du alligevel er blevet kriminel  Jeg kan tydeligt huske, at jeg sagde til mig selv: Jeg må ikke blive taget, for så går jeg hele vejen. Jeg kender min mentalitet,« siger Sikandar Siddique.Eksisterer der en offerkultur, hvor man siger, at det også er jeres skyld, at jeg nu er kriminel? »Det er en del af den fortælling, man har derinde, og selvfølgelig har folk en aktie i, hvor de ender. Men du har også nogle valg, og de valg er ikke nødvendigvis nogle, du selv lægger ud,« siger Rune Kieran.Berlingske har forholdt de to mænds kritik af regeringens politik for justitsminister Søren Pape Poulsen (K). Det har ikke været muligt at få et interview med ministeren, men på skrift svarer han, at »vi skal have stoppet bandernes opførsel, og vi skal have stoppet, at unge mennesker lokkes ind i miljøet af skruppelløse bande ledere«. »De mange skyderier på Nørrebro vidner om, at vi står i en meget alvorlig situation. Derfor er vores dygtige politi også hver dag massivt tilstede i området. Det er desværre, sådan det må være,« skriver Søren Pape Poulsen: »Trygheden skal tilbage på Nørrebro.«.matg@berlingskemedia.dk Hvis politikerne talte positivt om indvandrere i tre måneder, så sværger jeg på, at integrationen ville lykkes for 70 til 80 procent af indvandrerne.Sikander Siddique, opvokset på Nørrebro og talsmand for foreningen Gadefortællinger.104 stik-eller slagvåben. Det er ifølge en nylig opgørelse fra politiet udbyttet af sommerens visitationszoner på Nørrebro og i København NV.
De er to 30-årige med videregående uddannelse opvokset med »dårlige odds« på Indre Nørrebro. Og de to mener at vide, hvordan bandeproblemerne løses.
Der ligger et pres af den anden verden fra politiets side på banderne i øjeblikket«. Sådan lyder vurderingen fra justitsminister Søren Pape Poulsen (K), der sammen med politiforligskredsen i går fik »en meget grundig og meget detaljeret« orientering om situationen på Nørrebro af rigspolitichef Jens Henrik Højbjerg.Her blev partierne enige om at øge presset yderligere ved fra i dag at oprette en mobil politistation, der skal turnere rundt i de belastede områder på Nørrebro.Området har den seneste tid været præget af en eskalerende konflikt med banden Loyal to Familia som hovedaktør.»Politiet arbejder meget indgående med at sikre borgernes tryghed på Nørrebro.Der er rigtig mange initiativer, der er ransagninger, der er visiteringer, der er konfiskeringer. Men vi har også brug for at manifestere klart og tydeligt, hvem der bestemmer. Derfor vil der fra i morgen blive en mobil politistation på Nørrebro, som jo selvfølgelig skal være der, hvor det presser sig på«, siger Søren Pape Poulsen.Ifølge justitsministeren er bandemedlemmerne »hundeangst« for politiet.»Ud over at de er bange for at blive skudt af deres rivaliserende bande, så er de også rigtig bange for politiet i øjeblikket«, siger han.Hvad bygger du det på? Der har været 18 skyderier på det seneste.»Prøv at tage rundt på Nørrebro og se, om de her medlemmer står på de steder, de normalt gør. De trækker sig tilbage lige i øjeblikket, fordi de ved, at der er nogen, der er efter dem. Og ud over at de rivaliserende bander er efter dem, så er politiet massivt efter dem«, siger han.I weekenden var Københavns Politi ude med en advarsel til unge mænd, der be-finder sig i de belastede områder. De skal passe på sig selv, lød meldingen, efter at to tilfældigt forbipasserende var blevet ramt af skud. Og tilfældige skyderier kan aldrig undgås, erkender ministeren, men han fastholder, at politiet har situationen under kontrol.»Men lad os være ærlige: Der findes ikke den politiker, der kan give nogen garanti for, at der ikke bliver løsnet et skud. Når man har bander, så skyder de og vil i kon-flikt«.Overborgmester siger takDen mobile station skal bemandes med lokale betjente fra Københavns Politi, der så til gengæld vil få assistance fra Rigspolitiet.»Når man flytter ressourcer og omprioriterer, så kan der være andre indsatser, man må nedprioritere. Sådan vil det altid være. At regeringen har en holdning om, at vi skal have mere politi i Danmark, det er en anden diskussion, men de betjente V Københavns Politi har oprettet en visitationszone i et område omkring Nørrebro, Husum, Brønshøj og Tingbjerg, som er blevet udvidet til også at gælde et område omkring Ryparken Station.Senest har politiet også oprettet en hotline, hvor borgere, der bor i områder præget af bandekonflikter, kan henvende sig med information om bandernes aktiviteter.har vi endnu ikke uddannet«, siger ministeren.Netop spørgsmålet om ressourcer fik i denne uge kritikken til at falde over rigspolitichefen, der til medierne sagde, at politiet havde kræfterne til at håndtere bandekonflikten. Det faldt flere tillidsmænd og betjente for brystet. De kunne hverken genkende eller bakke op om rigspolitichefens udlægning, og Jens Henrik Højbjerg måtte efterfølgende korrigere og understrege, at andre områder lider under det øgede fokus på bandeindsatsen.Søren Pape Poulsen har fortsat fuld tillid til rigspolitichefen og vil i øvrigt ikke blande sig i, hvilke opgaver politiet er nødt til at udskyde.»Det gør vi ikke. Vi skal ikke sidde som politikere i et eller andet kontrolrum og bestemme«. Men er det ikke meget rart at vide, hvad politiet er nødt til at nedprioritere? »Så statisk er det ikke. Der kan være dage, hvor de gør mindre af det her, og dage, hvor de gør mere af det her. Det er noget, vi løbende vil drøfte i forligskredsen, og det er klart, at hvis det kræver nye politiske beslutninger, så vil vi tage dem«.Frank Jensen (S), overborgmester i København, er begejstret for den mobile politistation.»Jeg siger tak«, siger han.»Det var et forslag, jeg selv var ude med i sidste uge efter mit besøg på Blågårds Plads, hvor jeg så 30-35 medlemmer af Loyal to Familia, der sad og dominerede, som om det var dem, der ejede pladsen.Det skal det ikke være, derfor skal der være politi til stede, når banderne forsøger at skabe det indtryk. Og der er en mobil politistation det rigtige redskab«. Trine Bramsen, retsordfører for Socialdemokratiet, bakker også op om løsningen.Hun har tidligere kritiseret regeringen for at være for langsom til at tage bestik af situationen.»Der er stadig et politisk ansvar, der skal løftes, som handler om ressourcer. Det nytter ikke at skubbe det hele over på politiet«. siger hun.Tirsdag annoncerede Søren Pape Poulsen, at han vil undersøge muligheden for at forbyde Loyal to Familia ved dom. Fredag vil han præsentere »yderligere initiativer og tanker«.cecilie.lund@pol.dk Fakta: OVERBLIK Bandekonflikt på NørrebroV På knap to måneder har der været 18 skudepisoder i København. Skyderierne relaterer sig ifølge politiet til en konflikt mellem personer med tilknytning til banden Loyal to Familia på den ene side og personer med tilknytning til områderne omkring Mjølnerparken, København NV og Husum på den anden side.
Politikerne blev i går enige om at oprette en mobil politistation på Nørrebro. Justitsminister Søren Pape Poulsen (K) varsler flere initiativer senere på ugen.
Han har boet på Nørrebro næsten hele sit liv. Sidste weekend så han to unge mænd ligge på fortovet og få førstehjælp, fordi de var blevet skudt på åben gade. De var ifølge politiet helt almindelige unge uden banderelationer.Nørrebro-beboeren siger, at sommerens skyderier ingenlunde er overraskende, når man som borger langsomt har set bandernes magtovertagelse på Nørrebro, f. eks. i kvarteret omkring Heimdalsgade.Han beretter, hvordan banderne op til skyderierne nærmest havde overtaget den lokale kiosk som klublokale, mens ejeren så nervøst til.Og så gætter han på, at han de seneste 12 måneder har ringet og alarmeret politiet 15-20 gange pga. banderelateret vold eller uro i kvarteret, og »som regel har jeg haft en oplevelse af, at politiet er som kavaleriet i Lucky Luke: De kommer farende, men først når det hele er overstået.Vi har manglet synligt politi på Nørrebro, som har kunnet tage det i opløbet. Som beboer har jeg ikke følt, at vi er blevet taget seriøst før nu.« Han er bange for, at banderne kommer efter ham, hvis han står frem med sit navn i avisen. Ligesom mange andre efterspørger han patruljerende politi med lokalkendskab, som »er helt oppe i fjæset på banderne for at stoppe dem«. Men i dag er spørgsmålet så, om politiets nuværende fremfærd kan stoppe banderne.Håndklæde til skybrudI sidste uge fremlagde justitsminister Søren Pape Poulsen (K) over for Folketinget en plan med 12 indsatser i bandebekæmpelsen.Et af punkterne var, at der akut blev kørt en mobil politistation, en form for autocamper, ud på Nørrebro.Det initiativ vækker nu kritik blandt flere politifolk hos Københavns Politi. Ifølge dem er politiet netop ikke nok »oppe i fjæset« på banderne for at stoppe banderne, når de bruger kræfterne sådan.Men politifolkene kalder det »ren symbolpolitik«, bl. a.fordi der bliver brugt uforholdsmæssigt mange kræfter på at bevogte de mobile politistationer.En af kritikerne er fællestillidsmand Torben Ryttergaard fra stationsenheden i Københavns Politi, der bl. a. tæller bandeenheden.»Det er en dum idé, for den binder politifolk til noget materiel, der er stationært i stedet for, at de kunne gå rundt i gaderne og skabe den tryghed, som befolkningen efterspørger,« forklarer han.Men kan du ikke forstå politikernes ønske om at skabe tryghed og synlighed? »Jo. Det kan jeg. Men som ledelsen i Københavns Politi også flere gange har påpeget, ville vi bruge timerne meget mere effektivt gennem f. eks.patruljering,« forklarer han.Han henviser til, at politiinspektør Jørgen Skov fra Københavns Politi fem dage inden Papes udmelding udtalte, at i den konkrete situation med »skyderier« i gaderne har de mobile politistationer ikke rigtig »nogen berettigelse«. Ligesom politiinspektør Poul Kjeldsen ugen inden udtalte, at »i den nuværende situation med de skyderier, der er, er det vores vurdering, at de mobile indsatspatruljer er en bedre måde at bruge ressourcerne på«. Det samme siger fællestillidsmand Brian Tommy Hansen fra Københavns Politis beredskabsenhed: »Det er jo ikke noget, der på nogen som helst måde virker kriminalitetsbekæmpende, men over for befolkningen kan det være tryghedsskabende.« Så det er ren symbolpolitik? »Ja, det er det - altså hør her, du står nede i din kælder og vandet pisser ind pga. skybrud, så siger du jo ikke, jamen det kunne da også være meget smart at have et ekstra håndklæde oppe på badeværelset,« siger Brian Tommy Hansen med henvisning til, at der fortsat er skyderier i i Københavns gader, og at fokus burde ligge der.Arabiske koder på murenDen anonyme beboer fra Nørrebro, der har oplevet skyderierne lige uden for sin dør, har intet set til den mobile politistation.Af samme grund ved han heller ikke, hvad han skal mene om den. Til gengæld fortæller han, at det i lang tid har været helt galt i den uroplagede bydel.F. eks. blev beboere i hans ejendom for flere uger siden gjort opmærksom på, at koden til deres opgangsdør pludselig stod skrevet med arabiske tal på muren. Maskerede bandemedlemmer med Loyal to Familia-logoer brugte den til at komme ind i baggården. Her mødtes de blandt barnevogne og børnecykler.Fra sit vindue så han også bandemedlemmer holde tilsyneladende tilfældige forbipasserende op ad muren, for derefter at true dem eller slå dem, hvis »de har kigget på en forkert måde«, siger han.Alle disse små, daglige magtdemonstrationer har han opfattet som varsler om en ulmende magtkamp. Og det er der en god grund til, forklarer bl. a. Finn Agerholm, enhedstillidsmand i specialenheden. Ifølge ham skal sagen ses i et længere historisk perspektiv.»Mobile politistationer er fint nok, men det er et plaster på såret i forbindelse med, at man har lukket nærpolitiet ned på Nørrebro i 2011,« siger han.Østjyllands Politi har også haft en autocamper på gaden denne sommer i Aarhus i et forsøg på at dæmme op for den lokale bandekonflikt.Klaus Arboe Rasmussen, chefpolitiinspektør ved Østjyllands Politi, fortæller, at den mobile station »har været god til den nære relationsskabelse med borgerne og til at skabe tryghed«. Han siger dog, at »den ikke i sig selv løser nogen bandekonflikt.Der skal meget mere til.« Hvorvidt autocamperen kan have effekt i den voldsomme bandekonflikt i København, vil han »ikke kloge sig på«.En svær opgaveMen at det er svært at have en autocamper stående på Nørrebro, er helt sikkert.F. eks. var Dagbladet Politiken med på den mobile stations første arbejdsdag på Nørrebro. Ifølge avisens reportage råbte en fyr: »Pansersvin.Pas nu på, I ikke får stenkast«, efter politiet. Den råbende mand bar T-shirt med Loyal to Familias logo.Ingen af politifolkene ønsker af »polititaktiske hensyn« at uddybe, hvor meget mandskab politiet bruger på at bevogte de to autocampere på Nørrebro.Men de understreger, at en politivogn på Nørrebro uden bevogtning vil blive mødt af en »skruetrækker« i dækket eller en »sten i forruden«, som Brian Tommy Hansen udtrykker det.Hold snitterne vækSom nævnt havde politiledelsen i begyndelsen af august ikke tiltro til autocamperne som middel i bandekonflikten.Men det ændrede sig pludselig, da justitsminister Søren Pape Poulsen onsdag den 9. august fremlagde sit ønske om at få mobile stationer på Nørrebro indsat med det samme. Nu støtter politiledelsen op om dem: »De har den effekt, at det bliver tydeligt for borgerne, at vi er der for dem. Og at de har et sted, hvor de kan gå hen og møde os,« sagde chefpolitiinspektør Jørgen Skov på et pressemøde i torsdags.Jyllands-Posten har spurgt Søren Pape Poulsen, om han har trumfet politiet mod dets vilje.Ministeren henviser i et skriftligt svar selv til, at Rigspolitiet i den såkaldte nationale tryghedsstrategi før sommeren selv pegede på, at mobile politistationer skulle anvendes i København - altså inden bandekonflikten brød ud.»Som det også fremgår af Rigspolitiets tryghedsstrategi, skal jeg heller ikke lægge skjul på, at jeg synes, det er en god idé med mobile politistationer på Nørrebro for at styrke borgernes tryghed, og derfor har regeringen også sat ekstra ressourcer af til dette initiativ,« skriver han i en forklaring.Jyllands-Posten har spurgt Rigspolitiet, om politiet er blevet trumfet af ministeren.Kommunikationsdirektør Anders Frandsen svarer ikke direkte på spørgsmålet, men skriver, at der med konfliktens eskalation har »været dialog mellem Rigspolitiet og Københavns Politi med henblik på at sikre, at de nødvendige ressourcer er til stede, og rekvirere bistand fra andre kredse«. Alligevel mener politifolkene, at politikerne skal blive bedre til at holde snitterne for sig selv: »Ellers ender det med, at vi ikke gør det, der er mest effektivt i den givne situation,« siger Torben Ryttergaard fra Københavns Politi.Den kritik er ikke ny.Ulideligt markeringsbehovRigspolitichef Jens Henrik Højbjerg udtalte tilbage i 2009 i JyllandsPosten, at »vi har brug for et større frirum.Det vil give den nødvendige fleksibilitet til at sætte ind på netop de områder, hvor problemerne er størst.Så vil vi kunne opnå endnu bedre resultater«.. De Radikales retsordfører, Zenia Stampe, mener, at der er gået politisk konkurrencesport i at udtænke nye specifikke opgaver til politiet: »Politikere griber til instrumenter, som fagfolkene advarer imod, fordi ønsket om at vise handlekraft overskygger alt andet hos politikerne,« siger hun.Den samme melding kommer fra SF's retsordfører Karsten Hønge. Han genkender også presset for at komme med hurtige og konkrete løsninger i stedet for at undersøge, hvad der virker: »Det er politisk et ulideligt stort behov for at markere sig i retspolitikken, fordi den er så fyldt med stærke symboler,« siger han.Enhedslistens retsordfører Rune Lund vil nu spørge ind til, hvad der egentlig er foregået i sagen.»Hvis det handler om politisk profilering fra justitsministerens side, så synes jeg faktisk, at det er en alvorlig sag,« siger han.ida.n.espersen@jp.dk matias.seidelin@jp.dk Fakta: BANDEKONFLIKT 12 indsatserI sidste uge fremlagde justitsminister Søren Pape Poulsen 12 punkter, som skal bekæmpe banderne.Bl. a. skal 25 specialister med ekspertise i digitale spor ansættes.Den forebyggende indsats skal opprioriteres med 25 mand.Indsatsen mod bander i fængslerne skal styrkes.Stra ? en for trusler mod vidner skal skærpes.Og mobile politistationer skal indsættes.
Justitsministeren har indsat mobile politistationer på Nørrebro for at bekæmpe bandekon ? ikten. Men politifolk advarer om, at de har samme funktion som et håndklæde i et skybrud. En politiker erkender, at der er »ulideligt stort behov for at markere sig i retspolitikken«, fordi den er symbolstærk.
" I ved noget. Kom nu til os." Sådan lød opfordringen fra Københavns Politi, to dage efter at den blot 16-årige Servet Abdija på grusom vis blev likvideret foran sit hjem i Ragnhildsgade på grænsen mellem på Ydre Nørrebro og Ydre Østerbro i København.Foran en håndfuld journalister kunne efterforskningsleder Hans Erik Raben i går fortælle, at politiet fortsat har svært ved at spore sig ind på, hvad motivet bag drabet er.Selvom politiet er på bar bund, hvad angår motiv, føler man sig overbevist om, at den 16-årige ikke er ramt ved en fejl.I går eftermiddag havde politiet fået cirka 65 henvendelser, men man savner fortsat de afgørende oplysninger.Særligt unge personer menes at ligge inde med vigtig information, og det var mod dem, at appellen blev rettet." Vi ved, at der har været en del unge i området i Ragnhildsgade i tiden op til drabet.Det var unge i alderen 13 til 16 år, og vi vil gerne have, at de henvender sig til os," sagde Hans Erik Raben.Efterforskningslederen håber, at forældre og unge vil tale sammen og derefter henvende sig til politiet.Kort tid efter drabet lød vurderingen fra politiet, at den dræbte dreng ikke havde noget med bandemiljøet at gøre.Den vurdering holder man fortsat fast i.Servet Abdija passede sin skole, gik til boksning, og han kom altid hjem om aftenen klokken 21, som var aftalen med forældrene. Den 16-årige var forældrenes eneste barn. Han blev skudt ned foran sin gadedør mandag aften ved 21-tiden." Vi er blevet lidt klogere på sagen, og hvad han var for en person," sagde Hans Erik Raben." Han bliver beskrevet som en sød og venlig dreng, der var så venlig, at han bar de ældre damers tasker op." Ifølge Ekstra Bladet, der har talt med drengens familie, gik Servet Abdija i 9. klasse.Han havde en drøm om at blive politibetjent efter at have færdiggjort gymnasiet.Umiddelbart arbejder politiet ud fra den tese, at der blev brugt ét gerningsvåben.Vidner mener at have set mellem to og fire mørkklædte, atletiske personer flygte fra stedet efter skyderiet. Ikke langt fra gerningsstedet i Studsgaardsgade ventede en mellemstor mørk bil tilsyneladende på dem.Servet Abdija blev fundet i en gård ved Ragnhildgade på ydre Nørrebro. Hans forældre er indforstået med, at politiet bruger foto og navn i forbindelse med forsøget på at komme i kontakt med vidner i sagen.Hvis man har oplysninger i sagen, kan politiet kontaktes på telefon 114.Fakta: Det ved politiet foreløbigDen 16-årige Servet Abdija blev dræbt af skud omkring klokken 21 mandag foran familiens hjem i Ragnhildsgade på grænsen mellem Nørrebro og Østerbro i København.Han blev ramt af mindst seks skud. Politiet betegner det som en likvidering.Politiets vurdering er, at drabet ikke er banderelateret, og at Servet Abdija ikke havde nogen form for banderelation.I går var politiet ikke kommet nærmere et motiv, men man er ret overbevist om, at drengen ikke var et tilfældigt offer.Vidner mener at have set mellem to til fire mørkklædte personer flygte fra stedet.
Københavns Politi var i går stadig på forholdsvis bar bund efter skuddrabet på en 16-årig teenager på Ydre Nørrebro.
De to velhavende ejere af Nørrebro Bryghus må igen åbne hanen og hælde penge i det københavnske bryggeri, der var med til at indlede bølgen af mikrobryggerier i Danmark for små 15 år siden. Gennem årene har Frederik Heegaard og Lars Thuesen, der ejer Nørre bro Bryghus, ifølge Berlingskes beregninger måttet punge 80-100 mio. kr. ud for at holde det flydende.2016 var også et hårdt år. Virksomheden, der tæller Baldersbrønde Bryggeri i Hedehusene og restauranten Nørrebro Bryghus i Ryesgade i København, tabte sidste år 2,7 mio. kr. på driften.Derudover formøbledes egenkapitalen, så den endte i minus 11 mio. kr. De penge må ejerne nu skyde ind direkte eller ved at konvertere penge, de har lånt virksom heden, til egenkapital.Lars Thuesen sagde ellers til Berlingske for to år siden, at »det ikke lå i kortene«, at der skulle postes flere penge i bryggeriet. Det skulle der så.»Det er klart, at det er det lange, seje træk det her. Vi er her på den lange bane, og ja, det er den rigtig lange bane. Okay, vi har været til lommerne, og for nogle år tilbage rigtigt meget, men det er relativt begrænset nu,« siger Lars Thuesen.Ti mio. kr. er vel også en slags penge? »Jo jo, det er også en slags penge, og vi ville da hellere have, at det gav overskud. 2017 ser faktisk fint ud. Vi er godt klar over, at det tager tid, men vi er igennem det værste. Det er ikke noget med, at det skal lykkes om seks eller 12 måneder. Det skal bare lykkes,« siger Lars Thuesen.Mens bryggeridelen af virksomheden, hvorfra der brygges og sælges Nørrebro-øl til andre restauranter, næsten går i nul, ser det værre ud med restaurant delen, som taber millioner af kroner år efter år.Men der er ingen planer om at lukke eller sælge restauranten fra, siger bestyrelsesformand Mogens Jønck.»Nej, det er ikke noget, vi taler om. Vi laver mad af høj kvalitet, og det er et hårdt marked. Hele restaurantmarkedet i København er presset. Der popper burgerbarer op i et væk og alle vegne. Vi tror på, at den kan gå i nul, men der et stykke vej endnu,« siger Mogens Jønck.Virksomheden har gennem de senere år satset hårdt på fadølsmarkedet på cafeer og restauranter især i København. Det er et marked, som giganten Carlsberg også går hårdere efter, som tidligere omtalt i Berlingske. Sidste år skød Carlsberg en ølkrig i gang og vil generelt være mere aggressiv på den danske hjemmebane.»Det er ikke en konkurrence, vi rigtig mærker.Forbrugerne efterspørger i stigende omfang specialøl. Den klassiske pilsner, uanset om den kommer fra Carlsberg eller Unibrew, er på retur. Men specialøllet vokser mere, og den samlede lagkage bliver større, så vi oplever vækst,« siger Mogens Jønck.Men I taber jo også penge på jeres bryggerivirksomhed? »Ja, vi taber penge også på bryggeriet, men det skyldes særlige engangsomkostninger, så det har vi styr på. Vi tror på, at vi har fundet en gylden niche med lokalt produceret, økologisk højkvalitetsøl.Vores strategi er meget enkel: Vi vil være københavnernes foretrukne specialøl og der er vi stort set ved at være, som vi ser det. Vi er i hvert fald godt på vej,« siger Mogens Jønck.Det er ikke videre belejligt for Lars Thuesen at skulle skyde flere penge af til Nørre bro Bryghus. Han har gennem længere tid kæmpet med at holde sit flyselskab Jet Time på vingerne.Selskabet har været i akut krise, og det har kostet Thuesen dyrt.»Det er dyrt at være i luftfart, og det er svært at gøre op, hvad Jet Time har kostet mig i tab, men det er i hvert fald et trecifret millionbeløb, så meget kan jeg sige. Men nu er det tilbage på sporet, og så er alt godt,« siger Lars Thuesen, der også ejer Basisbank.»Det er jo det, jeg lever af: udfordringer.Nogle gange skal man så have de lange briller på, og jeg piver ikke over, at der kommer lidt modgang. Det er en del af setuppet,« siger Lars Thuesen.Han har bl. a. bygget sin formue på at sælge HH Ferries til Stena Line. I 2014 solgte han 25 pct. af aktierne i Tysklands femtestørste rejsearrangør, FTI, for et trecifret millionbeløb, og i 2015 solgte han sammen med kapitalfonden Odin handlingselskabet Novia.jkon@berlingske.dk Jeg piver ikke over, at der kommer lidt modgang.Lars Thuesen, medejer, Nørrebro Bryghus.Fakta: DRIFTSRESULTAT Mange år med underskud i Nørrebro BryghusSamlede årlige driftsresultater i Restaurationsselskabet Nørrebro Bryghus og Baldersbrønde Bryghus, hvor øllet brygges og tappes.NØRREBRO BRYGHUS Mikroøl siden 2003Nørrebro Bryghus er stiftet i 2003 af brygger Anders Kissmeyer og blev frontløber i den bølge af mikroøl, der skyllede ind over Danmark i midten af 00erne.De to erhvervsmænd Frederik Heegaard og Lars Thuesen er med fra begyndelsen som aktionærer.Senere køber de resten af aktionærerne ud - herunder Anders Kissmeyer, der dog fortsætter som ansat.I 2009 skilles virksomheden ud i en restaurantdel og et selvstændigt bryggeri i Hedehusene.Anders Kissmeyer bliver fyret i 2010 som chefbrygger på virksomhedens bryggeri i Hedehusene.De to koncernforbundne virksomheder ejes i dag med godt 66 pct.af Frederik Heegaard og godt 33 pct. til Lars Thuesen.
Endnu en gang må ejerne hælde penge i Nørrebro Bryghus for at holde deres virksom hed i live. »Vi er her på den lange bane, og ja, det er den rigtigt lange bane,« siger Lars Thuesen, der ejer en tredjedel af den københavnske mikroølspioner.
Tirsdag morgen klokken 06.30 anholdt Københavns Politi to mænd, som de mener er medskyldige i drabet på den 22-årige Ghassan Ali Hussein. Han blev dræbt den 9. november om eftermiddagen ved Mjølnerparken på ydre Nørrebro i København, da to maskerede mænd kom kørende på en knallert og skød ind i den bil, hvor Ghassan Ali Hussein og to andre mænd sad. En af de andre mænd blev strejfet af skud.De to anholdte på hhv. 18 og 21 år blev tirsdag eftermiddag fremstillet i grundlovsforhør og efterfølgende varetægtsfængslet frem tilden 15. december.Det fremgik ikke af sigtelsen, om politiet mener, at det var netop de to anholdte mænd, der kørte knallerten og skød. Sigtelsen lød derimod nøjagtig, som den gjorde, da fire andre mænd i dagene efter drabet blev anholdt og sigtet i sagen. To af dem er stadig varetægtsfængslet, og den ene var til stede som påhører under tirsdagens grundlovsforhør.Seks anholdelserDermed har Københavns Politi foretaget seks anholdelser i forbindelse med drabet, hvilket er markant flere end ved mange andre af årets bandeskyderier i København.Politiinspektør Torben Svarrer forklarer, at det hænger sammen med, at politiet i denne sag meget hurtigt kom på rette spor.»Den her sag fik vi hul på på en helt anden måde end mange af de andre. Inden for det første døgn skal du peges i den rigtige retning, og det gjorde vi her,« siger han.Han tilskriver politiets massive tilstedeværelse på Nørrebro æren for effektiviteten i den konkrete sag.Kort efter drabet fandt politiet en knallert, som menes at være den, som gerningsmændene kørte på, og på Frederiksberg stoppede politiet en bil, som ifølge sigtelserne blev brugt under flugten fra gerningsstedet.Gerningsmand på fri fodI dommervagten anmodede politiets anklager om dørlukning, og inden dommeren tog beslutning om at efterkomme den anmodning, spurgte hun anklageren om, hvor mange medgerningsmænd politiet regner med, der stadig er på fri fod. Hertil svarede anklageren: »Mindst én.« Torben Svarrer vil hverken be-eller afkræfte det forhold, men han afviser, at der kan ske flere anholdelser i sagen.De to anholdte er efter Jyllands-Postens oplysninger medlemmer af banden Loyal To Familia, som siden i sommer har været den ene part af en verserende bandekonflikt i København. På den anden side står en mere broget gruppering, som under et ofte betegnes som banden Brothas. Den dræbte, Ghassan Ali Hussein, var ifølge Københavns Politi ikke direkte medlem af en bande, men han kom fra Mjølnerparken, hvor Brothas holder til.Skuddrabet var seneste skud, som er affyret i bandekonflikten.Siden har en gruppe af forældre på Nørrebro angiveligt forhandlet en måned lang såkaldt "våbenhvile" hjem mellem de stridende bander. Det skete få dage efter drabet, og "våbenhvilen" har altså nu holdt i 17 dage.michael.thykier@jp.dk 
Yderligere to mænd er sigtede for drabet på en 22-årig mand. Mindst én gerningsmand kan være på fri fod.
I dag 30. marts fylder Nørrebro Afdelings ældste medlem, Kristian Plougmann Nielsen, 90 år. Og det fejres på dagen sammen med venner og kammerater i Pensionisternes Kulturforening af 1965.Fra Kristians kammerater i Kommunistisk Parti og Nørrebro Afdeling skal der også lyde et stort tillykke. Kristian er kendt af rigtig mange, for han deltager fortsat i både partiafdelingen og i udadvendte aktiviteter. Ikke så meget i diskussioner, men gerne i en god snak.Inden Kristian lagde til kaj, arbejdede han som elektromekaniker.Var medlem af DKP, senere i KPiD og fra stiftelsesdagen den 12.november 2006 i Kommunistisk Parti.I nogle år havde Kristian en kolonihave, der senere er skiftet ud med en båd! Den må han ikke længere sejle, men tilbringer gerne sommeren på den sjællandske nordkyst, hvor den ligger og bliver passet og plejet.Rejselysten har han stadig, sidst med kulturforeningen til Avante festival i Portugal og Antifascistiske Havnedage i Hamborg. Tidligere har Kristian også deltaget i den årlige mindemarch for Rosa Luxemburg og Karl Liebknecht.Kristian en en utrolig åben og venlig mand. Hukommelsen fejler ikke noget, og han fortæller gerne i venners lag. At det at blive gammel ikke betyder at gå i stå, illustrerer Kristian i praksis ved for eksempel at deltage i IT-kursus. Og for nogle måneder siden mødte han op til medlemsmøde med blå mærker og forbinding.Et hjemmetyveri var endt med, at Kristian jog røveren bort! På kulturforeningens side på Facebook er der et billede af en række af foreningens medlemmer. I første række ses Kristian, lille, rank, iført T-shirt med Che Guevara ser han fremad.Vi ønsker dig, Kristian, god vind fremover.
NAVNE Tillykke med 90-årsdagen!
Et af justitsminister Søren Pape Poulsens (K) forsøg på at vise handlekraft i bandekonflikten bliver skudt ned af politifolkene.De mener, at Pape overhører politifaglige vurderinger i forhold til bandekonflikten ved at sætte ind med mobile politistationer på Nørrebro og dermed ikke bruger ressourcerne mest effektivt i den blodige bandekrig.De mobile politistationer er autocampere, som er bemandet med seks betjente og flytter fra sted til sted på Nørrebro.Men ifølge flere politifolk bruger politiet uforholdsmæssigt mange ressourcer på at bevogte vogne, som har en begrænset funktion: »Folk kommer jo ikke ind i en vogn, der står midt i et bandeområde, og sladrer om banderne. Vi bruger mandskab på en måde, der ikke er særlig effektiv,« siger fællestillidsmand Torben Ryttergaard fra stationsenheden i Københavns Politi, der bl. a.tæller bandeenheden.Det synspunkt bakker fællestillidsmand Brian Tommy Hansen fra Københavns Politis beredskabsenhed op: »For at sige det helt ærligt er det spild af de begrænsede ressourcer, vi har.«.Irrationel retspolitikDe mobile politistationer blev i sidste uge fremhævet af justitsminister Søren Pape Poulsen som et vigtigt redskab i kampen mod banderne.Det til trods for, at Københavns Politis ledelse allerede ugen forinden havde udtalt, at mobile politistationer først havde »en berettigelse, når skyderierne er væk«.Enhedslistens retsordfører, Rune Lund, vil nu spørge ministeren, om han er gået imod indstillingen fra politiet.Justitsministeren henviser til Rigspolitiets tryghedsstrategi og svarer skriftligt: »Når vi har en så alvorlig bandekonflikt, er det klart, at jeg løbende drøfter situationen med politiet for at sikre, at vi gør alt, hvad vi kan. Og her lytter jeg og politiet også til borgernes behov og ønsker.« Ifølge flere politifolk blander politikerne sig generelt for meget i politiets konkrete arbejde.Retsordfører Zenia Stampe (R) er enig og kritiserer generelt retspolitikken for, »at det eneste politiske succeskriterium er at vise handlekraft, og det betyder, at vi får en fuldstændig irrationel retspolitik baseret på, hvad der føles godt, men uden at løse problemerne«. INDLAND, SIDE 4-5.ida.n.espersen@jp.dk Matias.seidelin@jp.dk 
Det er spild af ressourcer at sætte mobile politistationer ind i kampen mod banderne på Nørrebro, siger tillidsrepræsentanter fra politiet.
Han er født og opvokset i hjertet af Nørrebro og har gennem sin barndom og ungdom tilbragt mange timer på Blågårds Plads.Det var på pladsens bibliotek, at han efter skole fik tilfredsstillet sin interesse for at læse, det var på en af pladsens cafeer, at han første gang inviterede sin første kæreste ud, og det var på fliserne i midten af pladsen, at han oksede rundt med en fodbold.Men selv om Blågårds Plads på Indre Nørrebro har dannet ramme om meget af den socialdemokratiske folketingspolitiker Lars Aslan Rasmussens liv, har han ikke været her i ti år.Han har ikke turdet.»Det gør ondt, at jeg ikke kan opholde mig her, for det er mit eget sted - mit barndomsland - hvor jeg går og er bange. Normalt er jeg ikke bange af mig, og derfor er det ubehageligt, at jeg føler, at jeg må kigge mig over skulderen, når jeg er her,« siger Lars Aslan Rasmussen.Hans paranoia kommer efter de talrige tilsvininger og dødstrusler, han har stået model til, når han har opholdt sig på pladsen. De er tiltaget i styrke, i takt med at Lars Aslan Rasmussen er blevet et mere synligt ansigt i den politiske debat, og de kommer ifølge den socialdemokratiske politiker altid fra personer med tilknytning til banden Loyal to Familia (LTF) eller Blågårdsbanden, inden den for nogle år siden blev opslugt af LTF.Det er ifølge Lars Aslan hans udtalelser om homoseksuelles rettigheder og hans kritik af yderligtgående imamers besøg i danske moskeer, som bandemedlemmerne stejler over, og så bliver de særligt provokeret, fordi udtalelserne kommer fra én, der er opvokset på Nørrebro, og som har indvandrerrødder, mener han. En baggrund, der ligner mange af bandemedlemmernes.Flere gange har han anmeldt overfaldene, der både har været verbale og fysiske, men ingen af gangene er der rejst sag.En falliterklæring at flytteFor tre år siden tog Lars Aslan Rasmussen den ultimative konsekvens af truslerne og flyttede.»Der var for mange steder på Nørrebro, hvor jeg ikke kunne færdes. Og jeg blev pludselig meget bevidst om, at jeg begyndte at cykle omveje for at undgå banderne.« Også denne eftermiddag gør han sit for at gå under bandemedlemmernes radar. Den klassiske sixpence, som nærmest har været groet fast på hans hoved, er skiftet ud med en slidt bordeaux kasket og et par mørke solbriller, så han næsten ikke er til at kende.Er det ikke en falliterklæring for demokratiet og ytringsfriheden, at du føler dig tvunget til at flytte? »Jo, det er det da, men der er så mange ting, der er en falliterklæring. Det er det f. eks. også, at nogle af mine kollegaer i Folketinget er nødt til at have livvagter med, når de færdes i det offentlige rum,« siger han og erkender, at han ikke kan slippe følelsen af »at have givet lidt op« ved at måtte flytte fra det område, der i hans optik har ændret sig så radikalt de seneste år.Tavshedens tyranniLars Aslan Rasmussen husker Blågårds Plads fra sin barndom som et klassisk arbejderkvarter, hvor venstrefløjen altid mødtes for at fejre 1. maj, og hvor der boede mange pædagoger og skolelærere - blandt andre hans egen klasselærer.Selv boede han få hundrede meter fra pladsen og tilbragte meget af sin tid der.»Jeg elskede at sidde og læse bøger på biblioteket, da jeg var lille. Jeg tog min første kæreste med på Floras Kaffebar og har altid gerne villet mødes med folk der, fordi jeg syntes, der var hyggeligt. Der var måske også nogle møgunger dengang, men slet ikke på samme måde.Det var slet ikke et radikaliseret miljø, hvor en gruppering havde indtaget området,« siger Lars Aslan Rasmussen, hvis familie på morens side har boet i området gennem fire generationer.I dag er de alle med undtagelse af en enkelt søster ligeledes flyttet til andre bydele. De deler opfattelsen af, at Blågårds Plads har udviklet sig til et »enormt skizofrent sted«, som han formulerer det: »Der er stadig flere trendy cafeer og gå-ibyen-steder, f. eks. Apoteket, hvor jeg selv begyndte at gå i byen. Men samtidig er det et kriminelt sted, når det bliver mørkt, og nogle cafeer bliver overtaget af bandemedlemmer, og der er øretæver i luften. Man ser sjældent steder, der både kan være enormt fede og samtidig enormt farlige, men det er et område, som ændrer karakter, alt efter hvornår du er der, og hvem du er.« For Lars Aslan Rasmussen kulminerer utrygheden på pladsen denne sommer, og han er overrasket over, hvor mange hætteklædte LTFere der hænger ud foran Floras Kaffebar - hans tidligere yndlingscafé - da vi går forbi.»Det har aldrig været så ubehageligt at være her som nu. Blågårds Plads er blevet et terrorsamfund, fordi banderne indgyder så stor frygt blandt beboerne.« Selv om den socialdemokratiske politiker ikke selv er kommet på pladsen i ti år, følger han nøje med i stedets udvikling via sit store netværk i området, og han oplever derfor på nært hold, hvordan almindelige beboere omkring Blågårds Plads også har ændret sig som følge af bandernes dominans.»Nørrebro er både et af de mest tolerante og mest intolerante steder. Der er rigtigt mange forskellige mennesker og et miljø for mangfoldighed, men der er også opstået en tolerance over for det intolerante. F. eks. en forståelse af, at det er dumt at sige noget til banderne, fordi man så selv er skyld i, hvis man bliver hængt ud,« vurderer han.Og så har bandernes mere synlige tilstedeværelse i bybilledet fået »et tavshedens tyranni« til at vokse frem på Nørrebro, hvor mange beboere tier problemerne ihjel, mener han.»Ingen siger noget mere, for de er vildt bange for banderne,« konstaterer Lars Aslan Rasmussen, der nævner, hvordan beboere på Indre Nørrebro i hans ungdom viste alt fra modstand mod politiet til ønsket om større solidaritet gennem gadedemonstrationer.Lars Aslan Rasmussen deler beboernes frygt og har tydeligt svært ved at forlige sig med, at banderne har skubbet ham ud af hans barndomskvarter.I øjeblikket affinder han sig dog med at tage kampen ved at sige højlydt fra. Og det mener han, også nørrebroerne må gøre for at fordrive banderne.»Når beboerne siger fra og giver slip på deres frygt, bliver det ikke sjovt for banderne at være her. Men jeg ved, at det er svært,« erkender han.annj@berlingske.dk Fakta: FAKTA: Utryghed på NørrebroPoliti, beboere og lokalsamfund har i Berlingske hen over sommeren beskrevet, hvordan de oplever en øget utryghed på Nørrebro på grund af banden Loyal to Familias (LTF) aggressive fremfærd.LTF er ifølge politiet i konflikt med flere andre grupperinger i København, og har været involveret i flere af de 15 skyderier i hovedstaden, som politiet har registreret i løbet af den seneste halvanden måned.BLÅ BOG: Lars Aslan RasmussenFødt i 1978 og opvokset på Nørrebro i København.Søn af en kurdisk far og en dansk mor.Uddannet speciallærer.Valgt ind i Københavns Borgerrepræsentation i 2006 - p. t. orlov, mens han sidder i Folketinget.Folketingsmedlem pr. april 2016, hvor han overtog tidligere statsminister Helle Thorning-Schmidts sæde.
Kriminelle bander har gjort Blågårds Plads på Nørrebro i København til et så utrygt sted, at den socialdemokratiske politiker Lars Aslan Rasmussen ikke længere tør opholde sig i området, hvor han har tilbragt meget af sin barndom.
KLIMAFLISER Et nyt projekt til at fjerne regnvandet fra bybilledet gennem et fortov, der er anlagt med såkaldte klimafliser, er i fuld gang.Det sker på en forsøgsstrækning på Nørrebro i København.Det er arkitekterne Tredje Natur, der sammen med vandhåndteringsvirksomheden Aco Nordic og betonproducenten Ibf har udtænkt klimaflisen og konceptet omkring den nye teknologi.Projektet er finansieret af Realdania med otte mio.kroner og har desuden modtaget støtte fra Markedsmodningsfonden på 1,1 mio. kroner til at anlægge en teststrækning.- Det er en del af projektet at gøre klimasikringen synlig i bybilledet ved at fjerne regnvandet fra fortove og lede vandet hen til små oaser af bynatur, der skaber grøn stemning midt i byen, siger arkitekt Jeppe Ecklon fra Tredje Natur.Det har nemlig konsekvenser for bymiljøet, at flere og flere ønsker at bo i byen.- Desuden stiller ændringerne i klimaet krav til de teknologier, der skal sikre, hvordan de stigende mængder regnvand i byrummet skal håndteres, siger Jeppe Ecklon.At sikre afvandingMed den nye og angiveligt innovative håndtering af regnvandet i byerne håber vandhåndteringsfirmaet Aco på at etablere et nyt forretningsområde til at sikre afvanding af fremtidens fortove.- Vores opgave er at etablere det system, der skal være fundamentet under en ny klimaflise. Det er en virkelig spændende udfordring. Løsningen er skalerbar og kan tilkobles vores andre løsninger - som afløbsrender, magasiner og faskiner - og i samspil lede vandet til grønne områder. De bliver etableret som en del af projektet, der også har til formål at skabe et naturrigt byrum, siger adm. direktør Hans Olsen, Aco Nordic A/ S, der arbejder med afvandingsløsninger og er partner i projektet.Det nye fortov, der bliver udlagt som en forsøgsstrækning på Nørrebro i København til sommer, er en form for plug &amp; play-system, der kan tilpasses og udbygges efter behov.Den nye klimaflise bliver et alternativ til traditionelle kloaker, da klimaflisen vil kunne fjerne 30 procent af regnvandet fra byens eksisterende kloaksystem.- Vi er optimistiske med hensyn til at udvikle vores program fra erfaringerne i projektet, til nye vandafledningsløsninger, siger Hans Olsen. Med udgangspunkt i klimaflisen vil de tage højde for kommunernes krav om, at 30 procent af vandet i de kommende år skal fjernes fra de bestående kloakker.- Vi gennemfører det første forsøgsprojekt lokalt, men vi ser oplagte globale perspektiver og nye forretningsområder for at levere fremtidssikrede fortove i løbet af få år, tilføjer han.Projektet evalueres endeligt i løbet af 2018.Det er en del af projektet at gøre klimasikringen synlig i bybilledet ved at fjerne regnvandet fra fortove og lede vandet hen til små oaser af bynatur Jeppe Ecklon, arkitekt, Tredje Natur.
Forsøgsstrækning på Nørrebro i Købehavn lægger fortov til ny håndtering af de øgede vandmængder.
Stedsegrøn. Det kan man vist godt kalde digteren Halfdan Rasmussen.Poetiske vrøvlevers med en kerne af voksen sandhed går forhåbentlig aldrig af mode. Heller ikke på teatret, hvor denne tredje gang desværre ikke er lykkens gang. Caféteatret satte med held Halfdan på scenen i 1985, Aarhus Teater gjorde det samme et tiår senere - begge steder med masser af varme og charme.Nørrebro Teaters bud savner begge dele.Instruktøren synes så forhippet på handling og illustration i udplukkene fra Rasmussens syv samlinger af "Tosserier" (1951-57), at versene mange steder kvæles af sprint og spræl.Gakkede Henrik Lykkegaard, livskloge Stine Stengade, seje Anne Sofie Wanstrup og akrobatiske Albert Stein Ankerstjerne pisker rundt og får aldrig lov at lade ordene trække vejret.Og så er der noget sært køligt og distanceret over forestillingen. Hvor er smilet, eftertænksomheden, drilleriet, underfundigheden? Heller ikke musikken eller den mintgrønne scenografimed hvide gardiner og en mobil cirkusvogn befordrer Tosseriernes barokke filur-smil.Ligner Rasmussen selvOg vel er det da sjovt, at såvel skuespillere som folkekor og musikere ligner Rasmussen selv - hvidt pandehår, kropsnært tøj og markante briller - men sødmen, kærligheden og roen til at betragte verden og sætte den i helt præcise, spøjse og rim-overrumplende ord, indfinder sig bare aldrig.De ord, der om nogen ikke behøver krop og fysisk energi, får her nærmest ikke andet. Hitte på, hitte på! Det skulle man have overladt til Halfdan Rasmussen selv. Han kunne jo.henrik.lyding@jp.dk 
Overenergisk forsøg på at sætte komisk krop på Halfdan Rasmussens "Tosserier".
Flasken med danskvand koster 27 kroner. Et grotesk beløb. Men det er næppe for at spare penge, at folk kommer her på Harbo Bar på Blågårdsgade - epicentret for Nørrebros hipsterkultur.Det startede med Props Coffee Shop på den anden side af gaden (der aldrig rigtig handlede om kaffe). Den lå i ro og mag i mange år. Så åbnede Harbo Bar, og herefter gik det stærkt. Escobar fulgte efter. Så kom Kimia. Og for nylig har grønthandleren overtaget halalslagteren og kastet sig ud i endnu et caféprojekt.Hvad der engang var Nørrebros handelscentrum med sporvogne og myriader af små butikker, blev først til død gågade, da man lukkede biltrafikken i slutningen af 1970erne. I flere årtier lå Blågårdsgade stille hen kun for sporadisk at dukke op i tabloidpressen som et sted plaget af bandekriminalitet.Men i 2010erne forvandlede gaden sig, og i dag er stedet i hastig udvikling mod tiltagende mere drukkultur. Selv døgnkiosken rundt om hjørnet er begyndt at servere shots til ti kroner og har sat pallemøbler op ved indgangen til fri afbenyttelse.DENNE tirsdag formiddag sidder jeg ude foran Harbo Bar ved et af de langborde, alle cafeerne i gaden har anskaffet sig. Ved nabobordet sidder det aarhusianske band Liss og holder bandmøde og til min venstre side sidder forfatteren Kenneth Jensen og skriver på sin laptop. For en udefrakommende kan stederne her se ens ud.Men der er forskelle cafeerne imellem. Props og Harbo Bar er for litteraturens og kunstens folk.Her kommer de kreative freelancere og skribenter for at drikke kaffe og økologiske pilsnere.Escobar er for aarhusianere og tilflyttere med forkærlighed for rockmusik. Graffitien på toilettet bærer præg af det. Her står alt med tydelige blokbogstaver - meget unormalt på Nørrebro og et klart vidnesbyrd om fremmed indflydelse.Længere nede hos Kimia finder man dem, onde tunger kalder hipsterperkerne. Det er kvarterets foretrukne beværtning for kreative folk med anden etnisk baggrund. Og på Arabica hænger bredskuldrede arabiske mænd med North Facejakker ud.I dag vil jeg tage en lang gåtur i det kvarter, jeg har boet i de sidste ti år. Et kvarter, der konstant tiltrækker sig omverdenens opmærksomhed, som ifølge Nye Borgerliges Pernille Vermund er »tabt«, og som talrige borgerlige debattører har krævet Priden omdirigeret til. Et kvarter, der i øjeblikket plages af en verserende bandekrig, der har ført til ugentlige skyderier. For mange er Nørrebro et eksempel på den dystopiske fremtid, der venter resten af landet, når indvandringens konsekvenser begynder at tage rigtig fat med kriminalitet, parallelsamfund og islamisering som følge. For andre er kvarteret symbolet på progressiv tolerance og lykkelig sameksistens på tværs af kultur og religion. De færreste kender dog kvarteret, de indre modsætninger og de mange konflikt-og demarkationslinjer, der præger stedet, og som man som beboer får en intuitiv forståelse af, jo længere man bor her.DET var lige her i nabohuset til Harbo Bar, at den sidste bandekrig blev afsluttet. På hjørnet mellem Baggesensgade og Blågårdsgade ligger moskeen Masjid Al-Nour. Her har foreningen VIOMIS (Viden om Islam) holdt til, og i 2012 kunne de efter en aftenbøn samle de ledende kræfter bag det, der dengang var kendt som BGP, den uofficielle betegnelse for banden omkring Blågårds Plads, og Brothas fra Mjølnerparken til en fredsaftale. Det hele blev konsolideret med en fælles middag inde i bygningen. Der gik dog ikke længe, før BGP blev henvist til historiebøgerne, og en ny gruppering overtog gaderne: Loyal to Familia (LTF). Engang var en af BGPs ledende skikkelser, Lille A, et kendt ansigt i gaden. Det var almindeligt at se ham drikke kaffe eller spille backgammon på en af cafeerne ved Blågårds Plads. I dag ser man ham næsten aldrig. Til gengæld er synet af unge mænd med LTF-kasketter eller hættetrøjer et tiltagende mere normalt syn i gadebilledet. De står typisk i grupper, helst ved pladsen eller uden for Folkets Park.Dog ikke i dag, hvor politiets nyeste påfund, den mobile politistation (en blå autocamper) holder ved Blågårds Plads foran bænken med sutterne.Man skal dog ikke mere end 50 meter fra politiet for at finde den begyndende erodering af lov og orden. Her sidder to unge mænd med anden etnisk baggrund og deler en formiddagsjoint med en ældre arabisk herre, mens en vuggestue triller forbi i barnevogne.Når Indre Nørrebro ikke er endt lige så ensformigt og entydigt middelklassepræget som Vesterbro og Østerbro, skyldes det de mange røde bygninger i Den Sorte Firkant. De blev opført under den voldsomme bysanering, som tidligere overborgmester Egon Weidekamp (S) fik igennem i slutningen af 1970erne og op igennem 1980erne.Modstanden dengang var stor. I dag er det dog på grund af dette sociale boligbyggeri, at kvarteret ikke har oplevet samme gentrificering som andre dele af Stenbroen. Der er ganske enkelt en grænse for, hvor meget penge og indkomst kan præge et kvarter, når en almennyttig boligforening som FSB sidder på så stor en andel af lejlighederne.Forskellen mellem de røde huse og de gamle murstensbygninger er den tydeligste demarkationslinje i Den Sorte Firkant. Her går skellet mellem ejere og lejere, mellem dem med penge og dem uden. Mellem brune og hvide, muslimer og ikke-muslimer. Det er både kilden til kvarterets mange problemer, og samtidig den eneste garanti mod ensretningen, der har lagt steder som Østerbro øde for alt liv og kultur.Urbane udørker af barnevogne, som ingen gider hoppe op på en cykel for at opleve.En anden tydelig skillelinje på Indre Nørrebro er Nørrebrogade. På højre side finder man middelklasselivet omkring Elmegade, der går ned til det, gammelkøbenhavnere hånligt kalder Thomas Helmigs Plads, men som på ethvert landkort står beskrevet som Sankt Hans Torv. Her er folk hvide, velsoignerede, succesfulde og unge.De henter thai-takeaway, spiser sushi og shopper i tøjbutikker.Det var her den svenske journalist Lena Sundström boede under sit bogprojekt Verdens lykkeligste folk - en bog om Danmark fra 2009.Hun var flyttet til Nørrebro for at undersøge påstandene om et kvarter præget af indvandring og uroligheder. Selvom det var i en periode, hvor kvarteret oplevede optøjer og bandekrig, fandt hun ingen eksempler på skræmmebilledet. Næppe nogen overraskelse, når man ved, at Elmegade er den del af Nørrebro, der både kulturelt, demografisk og åndeligt kommer tættest på Stockholm. Her er ingen af de problemer, man hører om i pressen. Man skal op ad Guldbergsgade for at finde det Nørrebro, man kender fra pressen.Men også her er det anderledes. Den mindre velstående del af kvarteret på denne side af Nørrebrogade er stadig altovervejende hvid, og et af de tilbageværende områder på Stenbroen, der stadig er domineret af den hvide arbejderklasse, der engang prægede hele byen, men i dag mest findes på Vestegnen.Var Lena Sundström flyttet ind på venstre side af Nørrebrogade i Den Sorte Firkant, der går ned til Åboulevarden og op til og med Kapelvej, ville det have været et radikalt andet kvarter, hun havde boet i. Her finder man eksempelvis Folkets Park. En gammel højborg for den særlige venstrefløjsaktivistiske kultur, der historisk har været dominerende på Indre Nørrebro siden 1970erne, hvor man kæmpede om Byggeren og hvert gadehjørne var hjemsted for en maoistisk partiforening. I dag er den en skygge af sig selv.Siden rydningen af Ungdomshuset i 2007 er venstrefløjens kulturelle dominans på Nørrebro decimeret.Folkets Hus var engang et centralt sted, oprindeligt besat og drevet af aktivister. Men som årene gik, blev de færre og færre, mens mængden af unge mænd med indvandrerbaggrund, der stod og hang i grupper i og omkring Parken, blev stadig større. Man forsøgte et kompromis og lod dem have deres egen café på første sal. Det var ingen succes. Etagen blev overtaget af Loyal to Familia, der holdt påskefrokost og såkaldt »releasefest«, da deres leder Shuaib Khan kom ud af fængslet i marts. Kommunen trak stikket. I dag er stedet lukket på ubestemt tid.En sørgelig historie. Men kunne det være anderledes? Skulle en frivillig, kvindelig veganer med næsering have smidt mænd med ansigtstatoveringer på porten? Det er svært at forestille sig. Mens bandekrigen har raset, er parken blevet tømt for liv. Selv på en solskinsrig søndag kan man finde den næsten tom.Skudepisoder har sat sit aftryk. Tilbage er kun de afrikanske flaskesamlere, der holder til i parken, lytter til musik på deres smartphones og håber på at få en seng inde i herberget på hjørnet.Afrikanerne opfører sig generelt ordentligt. Kun få her omkring har et problem med dem. Alligevel valgte nogen at brænde alle deres ting i parken af en sen nattetime i juni. De skyldige blev aldrig fundet. Men i kvarteret mistænkte man folk omkring LTF. Det ville ikke være første gang, de markerede deres territorium og trampede på dem nederst. Udover afrikanerne er der denne formiddag kun fem folkepensionister, der dyrker tai-chi. Ellers er der dødt. Kun en enkelt somalisk familie leger ved parkour-banen.FOLKETS Park ligger lige ved Griffenfeldsgade også kendt som Somali Street, Little Mogadishu og en række andre navne, der alle relaterer til Somalia. Her har somalierne domineret i mange år med deres butikker med taletidskort, pilgrimsrejser, venskabsforeninger og frisørsaloner.Men på det sidste er gentrificeringens lange arme også nået hertil. For et par år siden lukkede den afrikanske restaurant Mama Afrika. I stedet kom en toastbar ved navn Fætter Fætter. På modsatte side af gaden serveres der i dag brunch i lokaler, der også engang husede en restaurant med mad fra de varme lande. Men slaget er ikke tabt endnu. Da det indiske Curry House med sin skrigende orange facade måtte dreje nøglen om, rykkede somalierne ind. I dag kan man smage en »Teast of african somali food«, som der står på ubehjælpsomt engelsk på facaden, der stadig er orange.Går man videre ned til Kapelvej kommer en ny skillelinje i kvarteret. Her slutter Den Sorte Firkant. Da jeg var barn, boede jeg et par år her på vejen i et af de røde huse ejet af FSB. Dengang havde drengene i min baggård navne som Jimmy.Det er lang tid siden. Den hvide arbejderklasse ser man ikke meget på de her kanter mere. Det er blevet middelklassens og indvandrernes kvarter.Alt derimellem eller udenfor er så godt som væk.Her kører man på ladcykel med sine børn forbi mænd i North Face-jakker og LTF-kasketter.Den hvide arbejderklasses forsvinden fra Kapelvej er mest tydelig på hjørnet til Rantzausgade. For få år siden fandt man her værtshuset Valdemar Atterdag. Det var et trist sted, hvor man end ikke havde orket at udsmykke væggene. Hvorfor fjerne fokus fra det eneste, der talte: endeløs indtagelse af alkohol. Kun et billardbord kunne aflede opmærksomheden, mens folk endte deres dage liggende forsumpet på en barstol. I dag serveres der tapas.Under forrige bandekrig sad jeg på Kapelvej, da jeg hørte en mand blive skudt i ryggen på Rantzausgade. Dengang tiltrak gadens computercafé flere skudepisoder. Det var et sted for unge indvandrermænd. Mens de sad og spillede Counter Strike, risikerede de at blive skudt i benet af rockere, der kørte forbi med automatvåben. I dag ligger der et spansk-inspireret køkken med vinbar. At computercafeen er væk, har dog ikke stoppet skyderierne. Ugen før var der endnu en skudepisode, nøjagtig samme sted hvor jeg hørte en mand få kugler i ryggen i 2009.Det var også her på Rantzausgade, at den danske venstrefløj havde sin sidste store aktion i kampen mod den stramme udlændingepolitik.I Brorsons Kirke stod slaget om de afviste irakiske asylansøgere, der endte med at blive fjernet af politiet en sen nat i august 2009. I dag står der andre ting på programmet i kirken.»Bøn og brunch« om søndagen. En årlig »freestylegudstjeneste«. Folkekirke-kristendom a la Nørrebro.DEN næste store skillelinje på Nørrebro er Jagtvej. Her adskiller Indre Nørrebro sig fra Ydre Nørrebro. Mest kendt er vejen naturligvis for Ungdomshuset, der i dag er en sørgelig byggetomt med et halvhjertet forsøg på at lave en byhave.Byhaver var i øvrigt en stor ting i en årgang. Vi skulle rigtig til at gro grøntsager på Nørrebro.Kommunen var begejstret og delte penge ud til projekterne. Men efter højbedene blev anlagt og fyldt med jord, så man dem ikke producere meget andet end ukrudt og cigaretskodder.Den gade på Nørrebro, der har undergået den mest radikale forandring de sidste år, må være Jægersborggade. Den plejede at være domineret af rockere. Kortklippede, bredskuldrede hvide mænd solgte åbenlyst hash der. Så kom børnefamilierne.I mange år var gaden to konkurrerende parallelverdener. Den kreative klasse over for den kriminelle klasse. Det eneste, de havde til fælles, var hudfarven. I Jægersborggade er alle hvide. Det endte med at være børnefamilierne, der vandt.Nu skal man vide, hvor pusheren befinder sig i gaden, hvis man skal have fingre i deres berygtede to-smøgs-joint.Da jeg passerer Jagtvej for at gå ned ad Jægersborggade, er det første jeg møder et ungt par, der begge har en klapvogn i den ene hånd og en sandwich med rucola stikkende ud til alle sider i den anden. En mand iført wifebeater, Adidas-shorts og en cykelhjelm kommer op med en pose i hånden fra en butik, der sælger brugt legetøj. Jægersborggade fremstår som en parodi på sig selv. En butik sælger sneakers og kaffe. En anden specialiserer sig i bæreseler for børn, hvor en mødregruppe er i gang med at prøve sortimentet.Gaden har en økologisk frisør, og en restaurant, der kun serverer grød.For enden af gaden kommer Nørrebroparken, der for beboere i kvarteret mest er associeret med en endeløs byggeplads. En masse løfter, der endnu ikke er indfriet. Fortsætter man gennem parken, kommer man til Den Røde Plads, hvor Nørrebrohallen ligger. Efter pladsen blev renoveret, stod et postmoderne kitsch-helvede fyldt med ironiske, meningsløse skilte med henvisninger til Sovjet, Kina og amerikanske donuts tilbage. Dette område er centrum for flere verserende kampe.Den, der har sat sit tydeligste præg på området, er kampen om at servere den bedste shawarma.Overalt i disse gader åbner der nye restauranter med stadig mere ambitiøse menukort. Selv byens ældste shawarma-bar, Shawarma Grill House, der i tre årtier kun var at finde på Strøget, så sig nødsaget til at åbne en filial her for ikke at blive hægtet af udviklingen.Men den kamp, man hører mest om, er bandekrigen. Det er i området omkring denne plads, de fleste skudepisoder har fundet sted på det seneste. Tilfældige mennesker er blevet beskudt af forbikørende. Vi er nu væk fra LTF's territorium og befinder os i Mjølnerparkens interessesfære. Fra FSB til Lejerbo. Her er det banden Brothas, der styrer gaderne. En bande, der ellers blev erklæret død og borte, men nu virker til at være tilbage i fuld styrke. For kun få måneder siden læste folk begejstret artikler i Politiken om den lykkelige fremgang, der havde fundet sted i Mjølnerparken.I dag virker det som sagn fra en svunden epoke.DEN store forskel mellem Indre og Ydre Nørrebro er mental og kulturel. Sat hårdt op: Indre Nørrebro har været hjemstedet for stolte, selvbevidste og aktivistiske københavnere. En bydel befolket af brokkehoveder, man ikke bare kunne hundse rundt med, som havde en lang historie med græsrodsarbejde. Ydre Nørrebro derimod har været pjalteproletariatets hjemsted, hvor man fandt sig i mere, og sjældent gjorde et væsen af sig.Denne forskel lever stadig. Så snart man krydser runddelen, bliver Nørrebro lidt mere slummet, ghetto og intimiderende. Og med tiden har en anden, stor forskel gjort sit indtog. Indre Nørrebro er i dag domineret af fritidslivet. Antallet af grønthandlere og isenkræmmere er stærkt dalende.Ydre Nørrebro derimod er fortsat hverdagslivets habitat.Intet sted bliver dette mere tydeligt end ved Nørrebro Station. Her vrimler det konstant med mennesker på vej fra A til B. De går i Flüggers Farver, køber grøntsager, handler i Føtex, henter medicin på apoteket, ser på smykker hos juveleren og står i kø hos frisøren. Alligevel har kommunen erklæret det som sin hensigt at bringe bylivet til området. For en udenforstående kan det virke bizart. Få steder i landet finder man mere liv end her. Men »byliv« har en helt bestemt betydning på kommunalsk. Her er ordet synonymt med cafeer med udendørsservering. Fritidsliv, med andre ord. Den slags, den kreative klasse elsker. Mens almindelige menneskers hverdagsliv forekommer gammeldags og forstyrrende. Sådan lidt pinligt.Som noget, der ikke hører sig til i byen, men i stedet bør foregå i et storcenter i forstæderne, så gaderne kan overlades til grødspisende kaffeelskere på ladcykler uden fast arbejde.En anden forskel er etnicitet. Indre Nørrebro er fortsat primært et hvidt område. Men her på gaderne på Ydre Nørrebro, er det mest de brune, der passerer én. Krydser man Nørrebrogade og bevæger sig ned ad Heimdalsgade, finder man modebutikker for tørklædepiger, Hijabi Queens, og en enkelt lille pladebutik. Her reklameres der både for »byens bedste banko« og »byens bedste bingo«. I en baggård ligger den Hizb ut-Tahrirrelaterede moské Masjid Al-Faruq, hvor også det populære Ali's Bageri hører til. De serverer arabisk mad, og stedet er altid proppet med mennesker. Også denne tirsdag. Kigger man ned mod Tagensvej finder man Nørrebros mest anonyme område. Hvad der sker dernede på den anden side af Tagensvej, hører man aldrig om.Det er et område uden identitet, blottet for ånd.Et mærkeligt ingenmandsland på grænsen til Østerbro. Der skal vi ikke ned.Fortsætter man tilbage ned ad Mimersgade, passerer man Baldersgade. Her finder man en af venstrefløjens sidste bastioner på Nørrebro: Bumzen. Et gammelt besat hus, der i dag er et kollektiv. Til deres årlige gadefest i sidste måned fandt en absurd episode sted. En hvid kvinde blev forment adgang til stedet, fordi hun bar en indisk paillet i panden. Dom: kulturel appropriation.Samme aften fandt en skudepisode sted få hundrede meter derfra. Nørrebro opsummeret i et stilbillede: Den engang så magtfulde venstrefløj forsvundet ind i en boble, hvor den kæmper med sig selv om symboler, ingen forstår, mens en radikal anden og langt mere dyster magt i mellemtiden har overtaget gaderne.Jægersborggade plejede at være domineret af rockere.Kortklippede, bredskuldrede mænd solgte åbenlyst hash der. Så kom børnefamilierne.
Stenbroen. Er Nørrebro gået til i bander og parallelsamfund? Eller overtaget af hipstercafeer og kirker, der tilbyder »bøn og brunch«? Søren Villemoes guider os gennem sit eget kvarter.
En svensk kvinde kom cyklende over Den Røde Plads på Ydre Nørrebro i København efter midnat mellem onsdag og torsdag, da hun hørte to smæld bag sig.Hun stod af cyklen for at se efter lyden.Umiddelbart efter mærkede hun selv en smerte i underlivet, da hun var blevet ramt i venstre balle af en kugle, der gik ud igen i maveregionen.Den anden, der blev ramt under det vilde skyderi på Nørrebro, var heldigere: Han blev alene strejfet i låret af et af de projektiler, der blev skudt tilsyneladende på må og få ud over Den Røde Plads og Nørrebrogade natten til torsdag, og han kunne give den svenske kvinde førstehjælp, indtil en ambulance nåede frem.Forinden var den mistænkte gerningsmand, et ifølge politiet 26-årigt registreret medlem af bandegrupperingen Loyal to Familia, gået hen ad Nørrebrogade med en Glock 26-pistol i hånden, som han hævede og derpå skød mod en mand, der netop var trådt ud af en kiosk.Denne var på vej hjem efter biograftur og havde været i kiosken for at købe en sodavand.Da han så pistolmanden komme imod sig, råbte han: »Hvad laver du? Jeg er ikke en del af det her«. Han løb, mens han råbte: »Hjælp, nogen prøver at skyde mig«. Gerningsmanden skød efter ham, men ramte ikke.Beskrivelserne kom frem under torsdagens fremstilling af den mistænkte i et grundlovsforhør. Den 26-årige nægtede sig skyldig og ville ikke udtale sig i retten.Ifølge Københavns Politi har ingen af de tre skudofre relationer til den verserende bandekonflikt, og motivet til skyderiet er uklart. Ifølge de to betjente, som anholdt den mistænkte efter at have afgivet varselsskud, virkede den 26-årige påvirket af stoffer.Dermed kan skyderiet føje sig ind i tidligere situationer, hvor tilfældige borgere er ramt, fordi stressede bandefigurer tror, at de står over for et rivaliserende bandemedlem, og derfor trykker på aftrækkeren.I miljøet tæt på grupperingerne på Nørrebro blev der efterfølgende rystet på hovedet over nattens skyderi.»Folk er på piller og stoffer, og de aner ikke, hvad de laver«, siger en.Skyderiet er det første på Nørrebro, som er registreret af politiet, siden en episode natten til 22. august. Ifølge Politikens oplysninger har der dog i mellemtiden fundet to andre skyderier sted, angiveligt mellem de rivaliserende grupperinger, som hverken er blevet anmeldt eller registreret.Det kan have sat den fredsproces, som i al sin skrøbelighed og usikkerhed trods alt var i gang på Nørrebro, tilbage tilnulpunktet, vurderer kilder i miljøet.Ledende politiinspektør Poul Kjeldsen fra Københavns Politi siger, at myndighederne ikke på noget tidspunkt har anset konflikten for at være forbi: »Vi fortsætter indsatsen og er massivt til stede for at sikre borgernes tryghed«, siger han.»Men selv om politiet er massivt til stede, undlader banderne ikke at skyde, og det viser lidt om, hvad det er for typer, vi er oppe imod«, siger Poul Kjeldsen.Det var netop en politipatrulje, som befandt sig i en tilstødende gade, der slog alarm og foretog anholdelsen af den 26-årige mistænkte.Den hårdt sårede svenske kvinde overlevede efter at være blevet opereret på Rigshospitalets traumecenter. Hendes tilstand betegnes som stabil. Politiet fandt efterfølgende 11 afskudte hylstre på en cirka 85 meter lang strækning.Den 26-årige, som tidligere er straffet for blandt andet trusler og overtrædelse af våbenloven, er sigtet for drabsforsøg og overtrædelse af våbenloven. Han blev varetægtsfængslet i 27 dage.frank.hvilsom@pol.dk 
Bandemedlem fængslet. Fredsprocessen på Nørrebro kan muligvis være strandet.
Der har været 32 skyderier i København under bandekonflikten, og politiet har foreløbigt fundet 35 skydevåben.Politiet undersøger nu, om nogen af de beslaglagte våben har været brugt ved tidligere skudepisoder.Det er status fra Københavns Politi, efter at politiet i dyb hemmelighed fandt et stort våbenlager i et kælderrum i Jesper Brochmands Gade på Nørrebro 26. september.Rigeligt med våbenI kælderrummet lå 11 skydevåben, heraf syv pistoler, en revolver, to maskinpistoler, en M75-automatriffel og masser af ammunition og mere end 460 skarpe skud af forskellige kalibre. Desuden ved politiet, at der var endnu en revolver i rummet, som dog ikke er fundet, så våbenlageret rummede hele 12 våben.To mænd, som ifølge Ekstra Bladets oplysninger har relation til LTF-banden, blev dagen efter varetægtsfængslet for ' dobbelt-lukkede' døre i dommervagten. Nu har efterforskningen ført til endnu en anholdelse af en 29-årig mand med relation til LTF, som nu er varetægtsfængslet i to uger. Han nægter sig skyldig.- Der er tale om et stort våbenfund, og vi er godt tilfredse med, at de nu er fjernet fra bande-miljøet, siger vicepolitiinspektør Torben Svarrer, Organiseret Kriminalitet.Politiet oplyser ikke, hvilken part i konflikten de nu fængslede personer tilhører: - Men det er den ene part i konflikten, siger Torben Svarrer.Inden våbenfundet 26. september havde politiet siden juni beslaglagt 24 skydevåben i forbindelse med efterforskning og visitationer. De mange fund viser, at der er rigeligt med skydevåben i bandemiljøet.Prøveskydes- Der skal laves kriminalitet for at skaffe penge til at købe våben, siger Torben Svarrer.Alle våben, som politiet beslaglægger, bliver undersøgt for spor som dna og fingeraftryk og bliver prøveskudt, så politiet kan konstatere, om de har været anvendt ved tidligere forbrydelser.Hvis de tre fængslede bandefolk bliver fundet skyldige i det store våbenlager, står de til en lang fængselsstraf.Politiet har også rejst sigtelse efter ' bandeparagraffen', der kan fordoble straffen, når de mange skydevåben skulle bruges under en verserende konflikt.Blandt de fundne våben i kælderrummet var tre Glock-pistoler og tre Zorakipistoler model 917. De to maskinpistoler var en Para IMI og en MP40. To af Glock-pistolerne var model 26, også kaldet en ' baby-Glock', fordi pistolen er meget kompakt og nem at skjule.Det var netop en Glock 26, der blev brugt til et skyderi på Nørrebro 20. september, hvor to helt uskyldige mennesker blev ramt, og der blev skudt efter en tredje tilfældig mand. Der blev affyret 11 skud med ' baby-Glocken', og en 26-årig med relation til LTF sidder fængslet for de tre drabsforsøg.js@eb.dk .
Tre personer med relation til LTF fængslet for 12 skydevåben.
Torsdag aften blev en 15-årig uledsaget asylansøger stukket ned på Nørrebrogade efter tumult med en gruppe jævnaldrende drenge. Den 15-årige, der er uden for livsfare, løb sammen med tre venner fra asylcentret i Gribskov på løbehjul på Nørrebro, da han blev stukket i brystet, skriver Ritzau.Dermed er volden vendt tilbage til Nørrebro, og det har fået beboerne bag borgerinitiativet »Vi ta'r gaden tilbage« til at reagere prompte.De vil ikke igen bo i en bydel, der bliver tyranniseret af meningsløs vold og bandekriminalitet.Derfor arrangerede de allerede i går en markering ved gerningsstedet på Nørrebrogade.»Der skal ikke være en blodplet eller kridtstreger på Nørrebro, hvor politiet har markeret patroner, uden at vi har været der,« siger Terje Bech fra initiativet »Vi ta'r gaden tilbage«. Da bandekonflikterne om hashhandlen på Nørrebro var på deres højeste, var der flere skudopgør om måneden, og kvarterets mange børnefamilier begyndte at tale om at flytte.Det er den situation, som ikke må opstå igen, og derfor har borger initiativet en nultolerancepolitik, hvor det vil markere sin tilstedeværelse over for bydelens beboere alle de steder, hvor der finder voldelig kriminalitet sted.»Da det var værst, blev vi selv utrygge, og vores dengang niårige knægt fik ikke længere lov til at gå ned i kiosken alene. Usikkerheden spredte sig, og mange var bange for at gå på bestemte gader. Men så blev vi trodsige. Vi ville ikke lade os diktere af bøller og banditter og kugler, der fløj om ørene på os, så vi besluttede at jage dem ud af gaderne ved at være til stede,« siger Terje Bech.Efter en øget politi-og social indsats har der været roligere på Nørrebro i flere år, fortæller han. Men nu ser det ud til, at bandekriminaliteten igen rykker tættere på.I denne uge har grupperinger, som ifølge politiet kan have banderelationer, haft opgør i Københavns Nordvestkvarter, hvor der blev affyret skud mod en skole. Skyderiet blev senere gengældt i Husum, og politiet vurderer, at det kan have ført til yderligere hævnskyderi på Frederiksborgvej natten til fredag. Københavns Politi har nu indført midlertidige visitationszoner i dele af Nordvest.Terje Bech nærer ingen illusioner om, at borgerinitiativet forhindrer kriminaliteten. Men det skaber sammenhold og tryghed i bydelen og markerer, at man ikke skal lade sig kue.»Det er vigtigt, at vi på Nørrebro står sammen med de beboere, der oplever utrygheden lige uden for deres gadedør. Vi skal møde op og markere, at vi ikke vil findes os i det, de udsættes for, og give muligheden for at tale hændelsen igennem. Det kan være ret voldsomt at se skyderier og knivstik fra sit andensalsvindue, og folk kommer tit forbi vores markeringer, for at læsse af,« siger Terje Bech fra borgerinitiativet, hvis logo er et billede af skulpturen Nørrebors Hjerte, som kunstneren Bjørn Nørgaard skabte af blandt andet konfiskerede bandevåben.rkar@berlingske.dk Fakta: BLÅ BOGHelmut Kohl var Forbundsrepublikkens længst siddende kanslerHelmut Josef Michael Kohl blev født 3. april 1930. Han døde i går, fredag 16. juni 2017, i sit hjem i Ludwigshafen.Helmut Kohl indledte sin politiske karriere, da han i 1959 blev medlem af delstatsparlamentet for CDU i Rheinland-Pfalz. Siden var han blandt andet ministerpræsident i delstaten, formand for CDU i Tyskland og fra 1982 til 1998 forbundskansler.Han var dermed den længst siddende kansler i Forbundsrepublikkens historie. Han huskes især for, at han fik forhandlet Tysklands genforening på plads efter Berlinmurens fald i 1989.Han efterlader sig hustruen Maike Richter og to sønner fra sit første ægteskab.
Borgergruppe på Nørrebro reagerer øjeblikkeligt på knivoverfald. De vil ikke acceptere, at vold og kriminalitet igen overtager deres gader og skaber utryghed blandt bydelens beboere.
Du må ikke ryge. Du må ikke tage hunden med. Og du må ikke bære skudsikker vest, hvis du har et ærinde eller møde med en af de ansatte i Københavns Kommunes Beskæftigelses-og Integrationsforvaltning.Sådan står der på et opslag på et af jobcentrene på Nørrebro i København.Og at skudsikre veste nu nævnes med samme selvfølgelighed som et rygeforbud, er helt i hegnet, mener den konservative politiker Naser Khader.»I går (lørdag, red.) var politiet ude med en historisk udmelding i bandekonflikten og advarede unge mænd mod at færdes i bestemte kvarterer. I dag sender en af mine venner på Nørrebro mig dette billede af et skilt i forvaltningen på Nørrebro. Jeg er målløs. Tænk, at skudsikre veste skulle blive et hverdagssyn på en dansk arbejdsplads.Det afspejler en bekymrende tendens i samfundet. Hvis det har været et problem i forvaltningen, hvorfor har de så ikke reageret på det politisk,« siger Naser Khader (K).Han ser det som et normskred, hvor vi langsomt er blevet vænnet til en ny virkelighed. Han kalder det ' vildt'.Fuldstændig groteskMen flere har undret sig over opslaget, viser det sig.Nadja Cohen er ansat som beskæftigelseskonsulent i Beskæftigelses-og Integrationsforvaltningen i København, men hun understreger, at hun ikke udtaler sig på kommunens vegne, men udelukkende på egne vegne.»Jeg har faktisk selv taget et billede af det opslag på et tidspunkt, fordi jeg synes, det er fuldstændig grotesk. Det lyder som ' husk at vaske din kaffekop af', ' smid din skudsikre vest' og ' læg dine våben ved indgangen' - det er jo en fuldkommen hjernedød appel, grænsende til det absurde. Man er nødt til at have lidt sort humor, men jeg synes ikke, det er okay,« siger Nadja Cohen og fortsætter: »Jeg synes ikke, at sådan et skilt burde være i en offentlig forvaltning.Vi er ikke et fængsel, vi er ikke en politimyndighed. Det er fint med et ordensreglement for normal adfærdsregulering, men det her udstiller blot en problemstilling, hvor grænserne langsomt er blevet rykket, så det nu er blevet normaliseret at forbyde skudsikre veste på lige fod med rygning.«.' Mellemøstlige tilstande'Nye Borgerliges formand Pernille Vermund er ' desværre ikke overrasket', som hun siger.»Jeg har længe sagt, at med mellemøstlige mennesker følger mellemøstlige tilstande. Det er dybt beskæmmende, at det er nødvendigt med sådan et skilt, men det er udtryk for et helt naturligt normskred, når vi tager så stort et antal mennsker til os fra mellemøstlige lande.Den eneste løsning er at stoppe tilstrømningen nu,« siger Pernille Vermund.Nu er der jo ikke nogen, der har sagt, at der er tale om folk fra mellemøstlige lande? »Deltagerne i bandeopgøret hverver medlemmer fra muslimske lande. Den grove vold er en konsekvens af en fuldkommen fejlslagen udlændingepolitik,« siger Pernille Vermund.Københavns Kommunes beskæftigelses-og integrationsborgmester Anna Mee Allerslev (R) kalder kommunens opslag for ' helt udramatisk'.»Skiltet har siddet der siden 2011 eller 2012 under den daværende bandekonflikt. Jeg husker den daværende situation sådan, at vi fik lov at sætte skiltet op af hensyn til borgernes sikkerhed. Målet var, at vi skulle undgå, at bandemedlemerne bragte deres identitet og dermed konflikten med ind på jobcenteret.Men i øvrigt er det sådan, at hvis vi vurderer, at nogen vil være til reel fare for andre, så foregår jobsamtalen hos politiet,« siger Anna Mee Allerslev og fortsætter: »Naser Khader plejer ellers at beskylde os for at være for blødsødne, så han burde vel netop hylde det her. Jeg synes, det er forkasteligt, at vi er nødt til at have den regel i forvaltningen. Men Naser Khader og hans justitsminister Søren Pape Poulsen er også nødt til at få styr på bandekonflikten og kalde betjentene hjem fra grænsekontrollen. Det var en klar fejl, at de skar 200 årsværk væk fra Københavns Politi.«.isk@bt.dk ' ' Det er jo en fuldkommen hjernedød appel, grænsende til det absurde Nadja Cohen, beskæftigelseskonsulent i København.
NORMSKRED Skilt på Jobcenter på Nørrebro i København, som forbyder skudsikre veste på linje med rygning og kæledyr, vækker bestyrtelse.
Hvor bor du?»Nørrebro. Jeg har boet her i sådan cirka 23 år. Men jeg flytter til Christianshavn til september«. Hvad kan du lide ved Nørrebro? »For mig er det bare tryghed. Det er hjem. Jeg kan godt lide det multikulturelle miljø, der er her. Før der kom mange døgnåbne butikker rundt om i byen, var der altid grønthandlere på Nørrebro, der havde døgnåbent. Der har altid været gang i den. Der er liv og bevægelse, og det giver mig ro. Folk her er gode til at tage imod hinandens forskelligheder og acceptere dem«.Hvad kan du ikke lide ved Nørrebro?»Jeg synes, det er ærgerligt, at boligpriserne stiger her, fordi Nørrebro er blevet fancy. Fordi det er fancy at være slum. Så det er synd for dem, der altid har boet her, når huslejen stiger hele tiden«.Hvad kunne København lære af udlandet?»Det er svært at sige på en dag som i dag, hvor solen skinner, og jeg synes, København er verdens bedste by. Vi har mange festivaler og alt muligt om sommeren, men om vinteren sker der ikke så meget.I andre storbyer sker der noget hver dag - også om vinteren. Der kunne godt være flere aktiviteter i København om vinteren - noget, der taler til forskellige mennesker, får folk lidt ud af deres komfortzone, så de blander sig mere med forskellige mennesker«.Tager du nogle gange ud og hører musik?»Det sker. Jeg er ikke så god til at gå til koncerter, fordi jeg tit kommer til at overanalysere folks optræden, så det falder tit til jorden for mig. Men når jeg gør, er det mest for at høre danske musikere.Jeg har ikke et fast sted, jeg kommer. Jeg jager mere koncerten, end jeg jager venuen.Det ærgerlige ved venues i København er, at der er sindssygt dårlig lyd. Jeg har oplevet dårlig lyd i Pumpehuset, og det nye Tap1 har heller ikke været så godt. Jeg synes, steder som Vega og Royal Arena har god lyd«.Har du et stamsted?»Hele Indre By er mit stamsted. Jeg bevæger mig meget rundt i Indre By med mine venner. Vi har ikke nogen plan for dagen, men vi mødes vilkårlige steder, som for eksempel Israels Plads. Vi spiser pizza i Gothersgade på Pizzahuset eller tager på Fredco's og får en sandwich«.Hvor går du i byen?»Ja, det har jeg jo gjort lidt i. Jeg tager mest på klubber som Chateau Motel eller Arch, hvor vi har vores ugentlige gang. Det er i hvert fald tæt på hver uge.Der skal jo ske et eller andet. Nogle gange tager vi også på Toga Bar og drikker øl«. Hvad har København for meget af? »Vejarbejde«.Hvad ville du vise udenlandske gæster?»Jeg ville tage dem med til steder, jeg betegner som typisk danske eller københavnske.Som Nyhavn, Christianshavn og Christiania. Selv om det er super kliché, er det stadig kun os, der har de her steder. Men jeg ville ikke vise dem Den Lille Havfrue, for det viser ikke mit København.Og her den anden dag opdagede jeg et nyt sted. Jeg gik en random tur forbi Ofelia Beach, slottet, hvor dronningen bor, og kom også forbi Bibliotekshaven, hvor jeg aldrig har været før. Det burde man vise turister. Det er ikke en park, men meget dansk og majestætisk og flot«.Hvad irriterer dig ved København? »Når arrangementer som maraton spærrer hele byen af. Der er mange andre fede steder, man kunne løbe, der ikke nødvendigvis er Indre By. Måske Ørestad, hvor der er mere åbent. En anden ting er, at man skulle have udvidet og vedligeholdt den gamle Israels Plads i stedet for at rive den ned og lave noget helt nyt. Den gamle plads havde noget charme. Den nye er mere futuristisk«.Hvis du fik en kæmpe pose penge, hvad ville du så ændre i byen?»Jeg ville bygge nogle store multihaller, så vi kunne lave flere arrangementer i løbet af vinteren«. Hvorfor har du valgt, vi skulle mødes på Israels Plads? »Jeg havde et forhold til den gamle Israels Plads. Jeg har altid hængt meget ud her som teenager med mine venner. Måske fordi der var en basket-og fodboldbane.Og uanset om man boede på Østerbro, Nørrebro eller Frederiksberg, så mødtes vi her, for så kunne vi nemt finde hinanden. Den sidste folkeskole, jeg gik på, var Zahles, og så blev det jo også min folkeskolegård, og på en måde endte jeg med at bruge hele min dag her. Israels Plads har været et omdrejningspunkt for min ungdom«.tine.kirkensgaard@pol.dk 
Rapperen Kesi flytter til Christianshavn efter 23 år på Nørrebro. Torsdag fylder han 25 år og fejrer det med koncert på Vega.
Samme dag, Shuaib Khan blev løsladt, tog Loyal To Familia (LTF) hul på drømmen om at blive Danmarks største bandegruppering. Den 21. marts i år bød hans hættetrøjeklædte brødre ham tilbage på gaden efter flere år bag tremmer, og sammen indledte de kort tid efter den københavnske bandekrig.Politiet kunne se det komme. Få dage efter Shuaib Khans løsladelse gik politiets bandeenhed i pressen og sagde, at de frygtede, at løsladelsen kunne udløse uro i den københavnske underverden.Snart efter begyndte kuglerne at flyve på Nørrebro, politiet oprettede visitationszoner og indsatte fly og helikoptere over Nørrebros tage. Landets justitsminister, Søren Pape Poulsen (K), gik i Radio24syv og udtalte, at Shuaib Khan »skulle have et kæmpe spark bagi tilbage til Pakistan«, hvorefter han bad Rigsadvokaten undersøge, om det kan lade sig gøre af forbyde LTF ved lov.Med løsladelsen fik LTF sin leder tilbage på gaden efter flere år bag tremmermed domme for vold, våbenbesiddelse og vold med døden til følge.Shuaib Khan er leder af Loyal to Familia - eller ' præsident', som han foretrækker at kalde sig. Som alle ledende skikkelser i det kriminelle miljø, dyrker han det mytiske og spiller på, at hans identitet ikke sådan lige lader sig indfange. Man kan for eksempel ikke billedgoogle Shuiab Khan, for der findes ingen billeder af ham på nettet - til gengæld er der rigeligt med rygter og andenhåndsberetninger om ham som en magtfuld, kalkuleret og karismatisk leder.Omme bag myterne findes dog også en række konkrete handlinger, og det er dem, dette portræt bygger på. De er fundet i domsbøgerne til de tre straffesager, som har gjort at Shuaib Khan i en alder af 30 år har domme på i alt 12 års fængsel på cv'et.DødsvoldShuaib Khan er født 3. november 1986 og er opvokset i Danmark. Hans forældre er pakistanere og kom til landet for omkring 50 år siden. Hans far, Wallait Khan, er en omstridt tidligere kommunalpolitiker, der flere gange har skiftet parti og blandt andet er hoppet fra SF til Venstre til rollen som politisk løsgænger i den københavnske borgerrepræsentation.Shuaib Khan har seks søskende, som alle modsat ham er danske statsborgere. Under en retssag i 2008 forklarede han, at han ikke går op i den slags, men at han føler sig dansk og altid har betragtet sig selv som dansker. Han er opvokset på Nørrebro, hvor han har spillet fodbold og gået i skole til og med niende klasse.Herefter begyndte han på teknisk skole.Men hvad han herefter blev draget af, er mere uklart. Et par år senere, i 2003, fik han sin første dom for overtrædelse af våbenloven, da han 17 år gammel blev taget med en kniv. Det skete igen i 2006. Men der, hvor han for alvor kom i karambolage med loven, var i en nat i april 2007: Shuaib Khan var i Aalborg. Han havde været til fest hos Bandidos og kørte sammen med en flok venner ind til Jomfru Ane Gade, hvor de gik på diskotek Tiger. Musikken var høj, der var mørkt og omkring 100 mennesker var til stede. Kort før klokken fem om morgenen opstod der tumult. Selv om diskoteket var kameraovervåget, var det efterfølgende svært for efterforskerne at se præcis, hvad det var, der skete på de grovkornede billeder, som udløste, at der pludseligt fløj glas og flasker gennem luften.En stor gruppe unge mænd - både danskere og indvandrere - løb ud på gaden foran diskoteket og forsatte med at kaste ting efter hinanden. To unge mænd, der begge var involveret i tumulten, prøvede på et tidspunkt at komme væk derfra og satte i løb.Den ene var den 21-årige William Lennon Davis, som tjente sine penge på at arbejde som fotomodel, og som samme aften blev erklæret død.Han blev indhentet af en gruppe mænd, som greb fat i ham og holdt ham fast, mens de i fællesskab tildelte ham 14 dybe knivstik og adskillige flere stik med flasker og glasskår, ligesom de sparkede og slog ham med stole og knytnæver.»Overfaldet varede ikke ti minutter, men heller ikke få sekunder,« udtalte et vidne i retten. Obduktionsrapporten viste, at William Lennon Davis døde som følge af forblødning.Manden i hættetrøjeAnklagemyndigheden tiltalte efterfølgende fem unge mænd for vold af særlig rå, brutal eller farlig karakter med døden til følge. Shuaib Khan var én af dem - dengang 21 år gammel. Alle de tiltalte afgav forklaringer i retten, undtaget Shuaib Khan, som også nægtede at identificere sig selv på overvågningsbillederne fra aftenen på diskotek Tiger.Beviserne var dog tunge. Flere vidner identificerede Shuaib Khan som én af dem, der omringede William Lennon Davis ude på gaden. Derudover blev der fundet en sort foldekniv med en bladlængde på 9,7 centimeter, som indeholdt DNA, der sandsynligvis stammede fra William Lennon Davis og Shuaib Khan.Og derudover fastslog en antropologisk undersøgelse, at der var overensstemmelse mellem enkelte helt generelle ansigtstræk og legemsmål mellem »gerningsmanden i mørk hættetrøje med tegn på ryggen« og mistænkte Shuaib Khan. Blandt andet fremhævede rapporten, at både gerningsmanden i hættetrøjen og Shuaib Khan har udadroterende fødder, hvilket er sjældent og giver en karakteristisk vraltende gang.8. oktober 2008 afsagde retten i Aalborg dom i sagen.Shuaib Khan blev fundet skyldig i tiltalen om vold med døden til følge og idømt otte års fængsel.Han fik den hårdeste straf af de fire, som blev fundet skyldige, og blev vurderet til at være hovedmanden bag overfaldet.I samme sag tog retten stilling til, om Shuaib Khan skulle udvises til Pakistan. To stemte for. Ti stemte imod. Retten lagde i sin begrundelse dengang vægt på, at Shuaib Khan er født og opvokset i Danmark, og at han ikke har nogen tilknytning til hjemlandet udover almindelige korte ferieophold.30. november 2012 blev Shuaib Khan prøveløsladt med tre års prøvetid og en reststraf på 1.004 dage.En professionel bandeMens han var indsat, fik han ideen til at skabe sin egen bande. Berlingske har tidligere beskrevet, hvordan han lagde grundstenene til Loyal To Familia, mens han afsonede i Nyborg Statsfængsel. Han blev kaldt ' Edderkoppen fra Blågårds Plads', fordi han med et ben stikkende ind i mange lejre formåede at forene tidligere fjender fra blandt andet Skovlunde, Tingbjerg og Blågårds Plads til én gruppe. De lagde tidligere uenigheder på hylden og tog et fælles motto: FFFF - ' familia forever, forever familia'.Efter Shuaib Khans prøveløsladelse vendte han tilbage til Nørrebro og tog et vigtigt opgør, som for alvor cementerede ham i den kriminelle verden. For nylig fortalte en tidligere politiassistent i Københavns bandeenhed til Information, at Shuaib Khan kom ud til et Nørrebro, der stadig var styret af Blågårdsbanden.Shuaib Khan udspringer selv fra denne bande, men ønskede at professionalisere den og tage den skridtet videre.Blågårdsbanden - som blev ledet af de to marrokanske brødre ' Store A' og ' Lille A', og som mange nok husker fra den tidligere bandekrig mod Hells Angels - havde en retorik om, at de ikke var en bande, men blot en flok gamle venner, der holdt sammen. Shuaib Khan derimod ville organisere banden bedre, udvide den til resten af landet, opdele den i afdelinger og have, at alle skulle gå i ens hættetrøjer med rygmærke.Logoet skulle være et hvidt dødningehoved og to pistoler.Shuaib Khan vandt kampen og etablerede LTF, men det endelige opgør mellem ham og Blågårdsbandens leder ' Store A' lod vente endnu et par år.OrganisationsdiagrammetAllerede i februar 2013, kun fire måneder efter sin prøveløsladelse, var Shuaib Khan igen involveret i en voldssag.Han sad på bagsædet i en sølvgrå Mercedes og kørte sammen med to andre biler og en større gruppe LFT'ere karavanekørsel i Københavns Nordvestkvarter.På Rådmandsvej standsede de en bil ved at køre ind både for og bag bilen, så den ikke kunne flytte sig.LFT'erne hev føreren af bilen ud på asfalten, slog ham i baghovedet med en maglite-lygte og sparkede ham.Han fik to sår i baghovedet samt adskillige hævelser og blødninger i ansigtet og på kroppen. Manden på passagersædet blev tildelt knivstik, mens han stadig sad fastspændt i sin sikkerhedssele. Ingen af dem var dog i livsfare.I retten forklarede både et af ofrene og flere af de tiltalte, at Shuaib Khan råbte »stop, det er synd for ham«, vristede maglite-lygten ud af hænderne på én af sine LTF-brødre og prøvede at stoppe overfaldet.Alligevel blev han på grund af sin medvirken og reststraffen fra sin tidligere dom idømt den hårdeste straf og fik tre år og seks måneders fængsel, mens de øvrige dømte LTF'ere slap med under halvandet års fængsel.I forbindelse med efterforskningen af sagen fandt politiet hos én af de tiltalte et skema med navne på personer i Loyal to Familia. Selv om de tiltalte LTF'ere nægtede, at papiret illustrerede bandens hierarki, vurderede retten, at der var tale om et organisationsdiagram.I det indtog Shuaib Khan tydeligt lederrollen.Endnu engang ønskede anklagemyndigheden Shuaib Khan udvist, og retten afviste igen dette med begrundelsen om, at tiltaltes tilknytning til Pakistan var for dårlig. Shuaib Khan taler kun gebrokkent pakistansk, kan hverken læse eller skrive sproget og har ingen familiemedlemmer i landet.GenerationsskiftetUnder afsoningen af denne dom kom så det endelige opgør mellem Blågårdsbanden og LTF. Under en gårdtur i Vestre Fængsel den 21. februar 2014 overfaldt syv medlemmer af Loyal to Familia - heriblandt Shuaib Khan - klokken 16.15 Abderrozak Banarabe, også kendt som ' Store A'.Overfaldet var en klar magtdemonstration. Shuaib Khan vidste, at overfaldet ville blive filmet, og i retten blev der afspillet video fra ikke færre end tre forskellige kameraer, som alle entydigt viste, at Shuaib Khan tildelte ' Store A' det første knytnæveslag. Herefter sprang seks andre mænd på ham, væltede ham omkuld og trampede ham i hovedet, mens han lå ned.Hverken Shuaib Khan eller de seks andre tiltalte valgte at udtale sig i sagen, men tog blot imod deres straf. Shuaib Khan fik yderligere seks måneders fængsel for overfaldet, og endnu en gang afviste retten at udvise ham til Pakistan.Overfaldet markerede for alvor generationsskiftet på Blågårds Plads. At tiden med ' Store A' og Blågårdsbanden endegyldigt var forbi, og at LTF nu var de kriminelle konger på Indre Nørrebro.En sky og lukket bandeDa Shuaib Khan i marts måned blev løsladt, vendte han tilbage til Nørrebro. LTF fejrede løsladelsen med en stor fest, som strakte sig over to dage i det kommunalt ejede kulturhus ' Folkets Hus', som i dag er lukket.I de perioder, hvor Shuaib Khan har siddet fængslet, er det hans storebror, der styrer LTF. Han har titel som vicepræsident og går tilsyneladende under navnet ' sergenten'.Selv om broderen holder sammen på banden, er det karakteristisk for LTF, at hver gang Shuaib Khan løslades, så vinder banden terræn. Efter løsladelsesfesten tog ekspansionen derfor fart. Først udvidede LTF i Aarhus. Siden voksede chapters, afdelinger, frem i blandt andet Hillerød, Helsingør og Malmø.Loyal To Familia, som er kendt for at være sky og ekstremt lukkede i deres kommunikation, gav 1. august midt under bandekrigen et eksklusivt interview til Berlingske.Berlingskes journalister havde uden held flere gange forsøgt at få LTF i tale. Pludselig en dag modtog de en sms fra LTF, som tilbød et interview med Shuaib Khan. Betingelserne var, at interviewet ikke måtte optages, og at Shuaib Khan ikke måtte fotograferes.I artiklen står der, at journalisten mødte Shuaib Khan på en cafe på Sankt Hans Torv på Nørrebro. Langs cafeen holdt en Mercedes, en BMW og en Audi. De var alle parkeret ulovligt. Som en magtdemonstration.Rundt om et af bordene sad otte-ti mænd. Nogle etnisk danske, andre indvandrere. I midten Shuaib Khan, som havde ladet LTF-hættetrøjen blive hjemme og stedet var iført grå rullekravesweater og jeans. Han talte roligt med tyk københavnsk accent, men svarede kun på de spørgsmål, han havde lyst til.»Vi vil ikke have et ry for at være en gruppe, der tyranniserer, og det er uheldigt, hvis vi bliver opfattet sådan,« sagde han. LTF er ikke en kriminel gruppe, men et broderskab, gentog han flere gange. Det syntes at være det budskab, han ønskede at komme ud med. Han bekræftede sin rolle som Loyal To Familias leder, men nægtede i øvrigt at svare på, hvad LTF's medlemmer laver, og hvilke regler der gælder for dem.Trusler mod betjentImens forsatte bandekrigen. Skyderierne tog til. Politiet indsatte fly og helikoptere over Nørrebros tage, oprettede en visitationszone og etablerede en mobilpolitistation.Det var der, nogenlunde samtidig, at justitsminister Søren Pape Poulsen i morgenradioen sagde, at han ville ønske, han kunne sparke Shuaib Khan ud af landet, men at konventionerne muligvis stod i vejen.Presset på Shuaib Khan var massivt, og fredag den 11. august blev han omkring klokken 21 anholdt og sigtet for at have truet en betjent under en kropsvisitering elleve dage tidligere. Dagen efter blev han fremstillet i grundlovsforhør, og foran byretten myldrede det med unge mænd i LTF-trøjer.»Det kan godt være, du kan huske vores ansigter, men vi kan også huske dig,« skulle Shuaib Khan angiveligt have sagt til den betjent, der bad ham om at tage tøjet af.Retten forlængede 29. august varetægtsfængslingen yderligere fjorten dage. Shuaib Khans advokat, Michael Juul Eriksen, som blandt andet har været forsvarer for ' Boghandleren fra Brønshøj', Jønke, Brian Sandberg og Nicklas Bendtner, sagde i den forbindelse, at han fandt varetægtsfængslingen »ude af proportioner«. »Vi sidder med en sag, hvor ingen, jeg nogensinde har hørt om, er blevet varetægtsfængsel for noget tilsvarende,« sagde han under retsmødet.Michael Juul Eriksen har efterfølgende sagt, at han undrer sig over, at der skulle gå elleve dage efter visitationen, før Shuaib Khan blev anholdt, og at han synes, det lugter af, at der har været et politisk pres for at få Shuaib Khan buret inde.Til det sagde Københavns Politis direktør, Anne Tønnes, for nylig i Berlingske, at »hvad vi kan tage de her bandemedlemmer for, det tager vi dem for. Og specielt her i den nuværende situation, hvor vi har en så eskalerende konflikt«. På tirsdag udløber varetægtsfængslingen af Shuaib Khan endnu en gang, og hvis anklagemyndigheden i løbet af de seneste fjorten dage ikke har fået nye oplysninger i sagen, kan Shuaib Khan ende med at blive løsladt. Måske går han snart frit rundt på Nørrebro igen.Og historikken viser, at når præsidenten er ude, så rykker LTF.lcra@information.dk Det kan godt være, du kan huske vores ansigter, men vi kan også huske dig Shuaib Khan (angiveligt) til betjent der bad ham om at tage tøjet af i forbindelse med hans anholdense.Det handler bandekrigen om Siden 12. juni har der været mindst 29 skyderier i København. Skyderierne er koncentreret omkring Nørrebro og har bl. a. ramt tilfældige.Ingen meldes dræbt.Hvem skyder? Nøgleaktørerne er på den ene side banden Loyal to Familia (LTF), som holder til omkring Blågårds Plads. På den anden side står banden Brothas, som hører til i Mjølnerparken og støttes af mindre grupperinger fra blandt andet Husum og Nordvest.Hvad kæmper de om? Territorie. Siden slutningen af marts er Loyal to Familia vokset og har oprettet nye afdelinger rundt omkring i landet.De har også ekspanderet på Nørrebro i København og overtaget kriminaliteten i områder, der tidligere var styret af andre kriminelle grupperinger.Derfor svarer blandt andet Brothas igen. I bandemiljøet hersker et kodeks om, at alt skal hævnes, så når én bande angriber, føler den angrebne part sig forpligtet til at svare igen, og sådan optrappes volden.Hvad gør politiet? Politiet har indført en visitationszone på Nørrebro og udvidet den ad flere omgange. På nuværende tidspunkt strækker den sig fra Indre Nørrebro ved søerne og til udkanten af Husum, Utterslev og Bispebjerg.I dette område må politiet visitere alle borgere uden at have en forudgående begrundet mistanke om f. eks.besiddelse af våben.Derudover har politiet oprettet en mobil politistation på Nørrebro, flere betjente er indsat til fods og i patruljebiler, og politiet bruger Forsvarets helikoptere til at overvåge Nørrebro fra luften.Hvad gør politikerne for at stoppe krigen? Justitsminister Søren Pape Poulsen (K) præsenterede 24. marts bandepakke III. I tillæg til den, lancerede justitsministeren d. 11. august yderligere 12 indsatser, der skal dæmme op for bandekonflikten.
Snart kan den københavnske bandekrigs mest centrale figur igen være på fri fod. På tirsdag udløber varetægtsfængslingen af Loyal to Familia's leder, den 30-årige Shuaib Khan. Information tegner et portræt.
Når Melodi Grand Prix 2018 bliver skudt i gang, bliver det sangerinde Ditte Marie Agergaard Kristensen, som åbner ballet med sangen "Riot". Det er tredje gang, hun deltager i sangkonkurrencen, men selv om hun burde have travlt med forberedelserne, har hun stadig tid til at rulle rundt i nabolaget på Nørrebro med sin blot en måned gamle søn, Eddie.»Jeg elsker at komme forbi Den Røde Plads, for her er altid så meget aktivitet. Om det er skaterne eller madboderne om sommeren eller børn, der leger, så er her altid noget at kigge på. Det er helt fantastisk, at der findes de her åbne rum i en storby, hvor der er plads til mennesker af enhver slags og plads til, at man kan være social og hænge ud sammen,« siger hun.Det er ikke mere end to år siden, at Ditte Marie Agergaard Kristensen flyttede til København efter ti år i Aarhus og en svingom med London.Alligevel forelskede hun sig dybt og hovedkulds i hovedstaden på en måde, hun ikke havde prøvet før. »Jeg var nærmet høj på København og ville se alt. Så jeg købte en knaldrød cykel og kørte rundt på egen hånd for at lære byen at kende. Det var uden GPS'en slået til, for det gjorde bestemt ikke noget, at jeg for vild - tværtimod. Samtidig tog jeg tid fra A til B for at lære at time min tid, når jeg skulle ud at spille. Det var den perfekte måde for en jyde som mig at blive introduceret til København på,« siger sangerinden.Byens summenTil dagligt bor hun på Nørrebro med sin kæreste og lille søn, men hun er oprindeligt fra Gjessø, en lille landsby lidt uden for Silkeborg. Derfor har hun også haft sine overvejelser omkring det at opfostre et barn i storbyen i forhold til de omgivelser, hun selv voksede op i. Ditte Marie Agergaard Kristensen mener dog, at København også rummer kvaliteter, hun gerne vil give videre til sin søn.»Han kommer til at vokse op i omgivelser, der er stik modsat dem, som jeg voksede op i. Her på Nørrebro kommer han til at opleve at kunne indgå i et lille fællesskab i det store. På mange måder kan Nørrebro også være en landsby i byen, men af den slags, hvor man aldrig ved, hvem man render ind i, når man går ud af døren,« siger hun.Netop forudsigeligheden sætter Ditte Marie Agergaard Kristensen stor pris på ved København.Man ved aldrig, hvem man møder om næste gadehjørne og spontant vælger at drikke en kop kaffe med. Samtidig fremhæver hun, at København summer af liv, mennesker og indtryk, der alle sammen kan ende med at trække en i en helt anden retning, end man havde planlagt, og som samtidig giver plads til, at man kan fortabe sig et øjeblik. Som hun siger, når hun går ud af døren, bliver oplevelserne serveret for hende.»Jeg elsker Nørrebro for sin mangfoldighed, og selv under bandekonflikten følte jeg mig helt tryg. Herude passer vi på hinanden. Jeg var faktisk ret ked af, at folk begyndte at anskue bydelen på en anden måde gennem mediernes fremstilling.Det er et trygt område med mange små hjem og familier, og jeg ved, at min søn kommer til at vokse op et godt sted.«.Fakta: DITTE MARIE ANBEFALERKöD »Restauranten betyder rigtig meget for mig, for det var her, jeg mødte min kæreste for første gang. Han skulle vise sig at være mit livs kærlighed og er nu faren til min søn. Selv om det var en første date en mandag i januar, så gjorde personalet bare deres for, at vi fik en god aften.Her er rigtig god service og god mad, og stemningen er helt i top.« Admiralgade 25, 1066 København K Møller - Kaffe og Køkken »Her serverer de en fremragende morgenmad, og det er et sted, jeg ofte slæber mine jyske forældre med hen til, når de besøger os i byen.På den måde kan vi også slentre sammen ned ad Nørrebrogade og opleve bydelen sammen, og der er nok at kigge på med kebabspisesteder og butikker, der reparerer telefoner.På den måde sikrer jeg mig, at mine forældre både får en bid af Nørrebro og en bid at spise.« Nørrebrogade 160, 2200 København N Amager Strandpark »Da jeg flyttede til København, nåede jeg at bo en måned i et lille kælderværelse ved nogle venner. Her lærte jeg, at det er et helt fantastisk område at gå tur i. Det er helt fantastisk, at man har lavet sådan et rum i storbyen, hvor der er plads til, at man kan komme tæt på natur og vand. Jeg kan godt lide den måde, det er gjort på.« Amager Strand Promenade 1, 2300 København S.
Den 10. februar åbner sangerinde Ditte Marie Agergaard Kristensen dette års Dansk Melodi Grand Prix. Indtil da tuller hun rundt på barsel med sin nyfødte søn på Nørrebro.
Frem til 1840erne gik køerne på græs på Københavns offentlige græsningsfælled. Den strakte sig fra det, vi i dag kender som Fælledparken, til Sankt Hans Torv på Nørrebro, hvor kvæget blev malket. Mange af plantearterne, som voksede på fælleden dengang, er for længst forsvundet i takt med, at byen er vokset, og den vildere natur er blevet erstattet af velholdte plæner og beskårede træer.Den nyåbnede park på Nørrebro, SUND Naturpark, ligger på et stykke jord, som engang var en del af den gamle fælled, og her er der mulighed for ved selvsyn at opleve nogle af de forsvundne plante-og træarter. Parken, som er tegnet af arkitekterne SLA, har blandt andet genetableret tjørnebuske, natureng og egetræer.»Det er interessant at kunne gøre noget, som bliver specifikt og historisk relevant for et sted som det her. At afsløre gemte og glemte lag i et område og genbruge dem til at lave noget, som peger ind i vores tid. Det er jo en del af Københavns udviklingshistorie,« siger grundlægger af SLA, Stig L. Andersson.Parken ligger i forlængelse af det nye Mærsk Tårnet, der er en del af Københavns Universitet, og beplantningen rækker ikke blot tilbage i tiden. Den har også referencer til nutidens Nørrebro.»Vi har også plantet det, som de fleste ville kalde fremmede arter - for eksempel sydbøg - hvilket er en reference til, at SUND Naturpark ligger på Nørrebro, som er et multietnisk sammensat samfund,« siger Stig L. Andersson.Parken er led i en ny måde at tænke natur i byen, fortæller Rasmus Rune Nielsen. Han er medstifter af bureauet ANDEL, der arbejder med at udvikle bæredygtige løsninger til byer, og forfatteren bag en ny bog om samme emne: »Et godt hus på en lille planet«. »Vi har altid haft natur i form af parker, men de har været anlagt som åndehuller for folkesundheden eller idealiserede billeder af den natur, der lå uden for byen, og som vi forlod, da vi flyttede ind til byen. Nu begynder man at arbejde seriøst med, at byer skal levere noget mere artsmangfoldighed. Det skal naturligvis ses i lyset af, at biodiversitet er hastigt dalende, og at det er en af de helt afgørende globale udfordringer,« siger Rasmus Rune Nielsen.Den nye park binder Blegdamsvej og Nørre Allé sammen med en 300 meter lang zigzaggende svævende sti i tredjesals højde. Fra stien kan man komme tæt på bygningen, og undervejs er der flere rastepladser og udsigtspunkter.Men det handler ikke kun om herlighedsværdi.Parken er også et eksempel på, at natur skal være med til at løse klimaproblemer som store regnskyl - de såkaldte 100-årshændelser, som dog i nyere tid har vist sig at finde sted langt oftere. Hele campusparken er designet til at håndtere de mest ekstreme skybrud, uden at bygningerne og veje omkring parken bliver oversvømmede.Alt regnvand fra park, bygning og grønne tage bliver opsamlet og naturligt renset i regnbede og store undergrundsreservoirer. Herfra bliver det brugt igen, blandt andet til vanding i parken og toiletskyl i bygningen.Projektet er et ud af flere, der gennem natur og arkitektur skal være med til at håndtere klimaændringer med store regnskyl. Enghaveparken på Vesterbro, der genåbner i løbet af 2019, er et andet eksempel på arkitektur og natur, der samtidig skal løse udfordringen med de store regnskyl. Når skybruddet kommer, vil den klassiske folkepark have plads til 24.000 kubikmeter regnvand, som ellers ville være havnet på gader og i kældre. En kant holder vandet tilbage, og flere stedet har man sænket terrænet for at give plads til vandet. Samtidig bliver et underjordisk kammer fyldt op med vand, der skal bruges i et springvand og til at vande parken, og kanten langs parken kommer til at bestå af en 800 meter lang bænk med vandkanal.I tørvejr vil man i et af parkens rum kunne spille hockey. Samme rum omdannes til vandreservoir ved skybrud. Det er arkitekterne Tredje Natur, som står bag.»Det er en måde at forvandle selvskabte klimaproblemer til rekreative naturoplevelser og at vise, hvordan man kan få noget positivt ud af noget, der rent faktisk er katastrofalt.Når man ser et fyldt vandspejl på fulde 35.000 kvadratmeter, håber vi, det skaber en refleksion over, hvor alt det vand kommer fra. I byerne har vi i dag utroligt svært ved at se og mærke sammenhængen mellem vores adfærd og den gruopvækkende klimarealitet, vi læser om. Den sammenhæng genskaber parken, når det folkelige, det sanselige og det vandtekniske synligt forenes i ét og samme anlæg,« siger partner i Tredje Natur Flemming Rafn Thomsen, som mener, at vi i disse år ser en opblødning i den modstilling, der har været mellem by og natur.»Naturen er et behov, som melder sig og presser sig på, fordi vi er forbundet med den, og det savn er der kommet en større bevidsthed om. Vi ved i dag, at noget helt banalt som at se på et træ gennem et vindue - eller sågar på en plakat af et træ, betyder, at dine kropslige stressindikatorer slår positivt ud på blodtryk og muskelspænding. Det handler om den intuitive forståelse af, at man er del af en større organisme. Derfor ser vi også, at rigtigt mange har svært ved at forstå rimeligheden i, at der skal bygges boliger oven på det mest naturrige område, vi har på Amager Fælled.« Flemming Rafn Thomsen giver ikke meget for argumentet om, at folk må flytte ud af byen, hvis de vil være nær naturen.»Man har set byen som modstilling til naturen helt tilbage til stenalderlandskabet.Byen har været en forskansning mod alt det vilde, men selv den vilde natur er kultiveret i dag, så det er ikke frugtbart fortsat at tale om en modstilling. Når jeg for eksempel står der i Sorgenfrigade på Nørrebro med mine børn i min Bullitt-ladcykel og pludselig ser en spurvehøg hakke øjnene ud på en bydue, så er det en helt vild oplevelse, der overskrider kategorierne, og som illustrerer, hvordan vores kultur-og naturrum er filtret uadskilleligt sammen.Det er den sameksistens, byen kan udtrykke, hvis vi åbner øjnene for det,« siger han.Når den grønne dagsorden er begyndt at fylde mere, handler det netop om, at flere og flere vælger at leve hele deres liv i byen, og derfor skal byen kunne levere alle de kvaliteter, som man skal bruge for at have et godt liv, mener Rasmus Rune Nielsen.»Det betyder mere og mere for folk, at man også har adgang til naturen, som man kan gøre noget med, og ikke kun se på i en park.Jeg tror også, det ligger i forlængelse af den nynordiske bølge, hvor det er en del af en globaliseret tilværelse at blive opmærksom på, hvad det er, vi har omkring os lige her, som forankrer os et bestemt sted i en bestemt tid,« siger han.Hertil kommer, at naturen er med til at styrke fællesskabet, hvilket fænomenet Urban Far ming og Urban Gardening, hvor man dyrker egne grøntsager i byen, er et eksempel på.»På ganske få år er det at have en taghave gået fra at være noget, der lidt var forbeholdt hipstersegmentet til noget, der er meget mere alment. For eksempel i den nye bydel på Grønttorvet i Valby, der henvender sig til helt almindelige mennesker. Her har man drivhuse på alle tage, og når nye beboere flytter ind, indvier man drivhusene med alle beboerne,« siger Rasmus Rune Nielsen.Det nye fokus på naturen betyder igen, at arkitektur og landskab ikke længere i samme grad er noget, man tænker hver for sig.»Traditionelt set har landskabsarkitektur været det, der lå rundt omkring bygningen.Det var tit noget, man prioriterede til sidst, når man byggede. Nu prioriterer man klimatilpasningen - at vi skal til at tilpasse vores byer til voldsomme og uforudsigelige skybrud. Det giver landskabet og naturen mellem husene en helt ny rolle, fordi vi ved at skabe grønnere byer også skaber blødere byer, som bedre kan optage og håndtere alt det vand, der falder,« siger Rasmus Rune Nielsen og peger på, at vores byer i løbet af de sidste 150 år er blevet hårdere og mere og mere belagt med asfalt, fliser, beton og cement.»Vi slipper ikke uden om at klimatilpasse vores byer, så vi kan ligeså godt gøre det på en måde, som skaber en bedre by, og som samtidig giver mere plads til naturen, der både har en værdi i sig selv og gør vores liv bedre. Og hvis det så oveni købet giver mening økonomisk, er det jo win-win,« siger han.Som arkitekt mærker Stig L. Andersson også en stigende interesse for naturen - både blandt københavnere og beslutningstagere.»Jeg tror, de fleste mennesker er klar over, at den måde, vi har bygget by på ved kun at fokusere på det byggede miljø, har givet os for mange halve løsninger. Vi er kommet for langt væk fra vores naturgrundlag. Fænomener som Urban Farming handler jo ikke om, at det er livsnødvendigt for os at gro gulerødder på altanen, men om at have fingrene nede i jorden og opleve naturen. De fleste er blevet klar over, at hvis man ikke får naturen med, får man kun et halvt liv,« siger han.kais@berlingske.dk Det betyder mere og mere for folk, at man også har adgang til naturen, som man kan gøre noget med, og ikke kun se på i en park.Rasmus Rune Nielsen.Fakta: SUND NaturparkDen nye park på Nørrebro måler 37.000 kvadratmeter.Den ligger sammen med Mærsk Tårnet, som er et nyt forskningskompleks tegnet af C. F. Møller.Parken indeholder op mod 60 af de arter, der fandtes på den gamle græsningsfælled, bl. a. tjørnebuske, natureng og egetræer Bygherre: Bygningsstyrelsen og Københavns Universitet SUND.
Traditionelt har der været en modstilling mellem by og natur, men flere arkitekter bruger nu naturen aktivt. Det gælder blandt andet SUND Naturpark, der ligger ved Mærk Tårnet på Nørrebro, og som indeholder 60 plantearter fra byens gamle græsningsfælled.
CE-MÆRKNING: Alle er glade, da andelsboligforeningen AB Uranienborg på Nørrebrogade i København sidste år får sat 18 altaner op i baggården fra altanvirksomheden Altana.Men nu viser det sig, at de bærende stålkonstruktioner ikke har de lovpligtige CEmærker, ligesom producenten af altanerne ikke har det nødvendige certifikater til at fremstille og sælge bærende stålkonstruktioner.Det viser en aktindsigt fra Trafik-Bygge-og Boligstyrelsen, der har truet virksomheden bag, Dansk Smede og Montage, med politianmeldelse.Smedevirksomheden er nu konkurs.Formand overrasketDet er først, da Jern &amp; Maskinindustrien kontakter bestyrelsesformanden i andelsboligforeningen, Johannes Bjerrum, at formanden bliver opmærksom på de manglende CE-mærkninger af altanerne.- Det er nye informationer for os, og det er absolut ikke en rar følelse. Det er ubehageligt og har givet anledning til straks at få afklaret, om der var et ansvar at placere og om vi kan bruge altanerne.Det har straks givet anledning til at stille en række spørgsmål til vores rådgivere og administrator, siger Johannes Bjerrum, formand for andelsboligforening AB Uranienborg på Nørrebro i København.Andelsboligforeningen har også kontaktet Trafik-, Bygge-og Boligstyrelsen for at høre nærmere. Her forklarer styrelsen i følge Johannes Bjerrum, at styrelsen havde mulighed for at kontakte Københavns Kommune, som ville kunne gribe ind i sagen. Styrelsen var dog af den vurdering at sagen har været af mindre alvorlig karakter, og man har ikke foretaget sig noget.- Vores altanprojekt har i forvejen været besværligt, fordi en anden underleverandør er gået konkurs. Det klæder vores rådgiver Ark-Tek og leverandør Altana, at de har reageret hurtigt og straks har undersøgt sagen, siger Johannes Bjerrum.Det er det københavnske altan-firma Altana, der har stået for montering af de 18 altaner på Nørrebrogade.Her var man heller ikke klar over, at CE-mærkningen er ugyldig.Altana: Vi handlede i god tro- Det anede vi ikke. Vi har købt altanerne af Stålkompagniet, som var professionelle med mange års erfaring fra branchen. De har tegnet og projekteret altanerne, og selvfølgelig var CEmærkningen og ydeevnedeklarationerne en klar del af aftalen, hvilket vi også fik, siger Morten Karlshøj, partner og planlægningsansvarlig i Altana.Altanerne er på foranledning af Altana blevet udsat for ekstra svejsetest, før de blev monteret.Det skete på foranledning af Altana, som ville være sikre på kvaliteten.- Vi har haft Force Technology til at udføre svejsekontrol af altanerne for at være på den sikre side, siger Morten Karlshøj.Stålkompagniet har ikke ønsket at kommentere sagen, men oplyser at de er i gang med at undersøge sagen.Det er ubehageligt og har givet anledning til straks at få afklaret, om der var et ansvar at placere og om vi kan bruge altanerne Johannes Bjerrum, formand for andelsboligforening AB Uranienborg på Nørrebro i København.
Hverken andelsboligforeningen AB Uranienborg eller altanleverandøren Altana har haft kendskab til, at stålvirksomheden Danske Smede og Montage har fremstillet 18 altaner til Nørrebro uden gyldigt CE-mærke.
' Vi deler ikke den rosenrøde opfattelse af projektet (...), vi mener derimod, at det oser langt væk af at være et projekt, der, under påskud af at skulle hjælpe byens udsatte unge, i stedet bliver brugt som et behændigt forstadie til et egentligt kommercielt byggeri på Jagtvej 69', hedder det ifølge BT i en pressemeddelelse.Den kommer fra ' miljøet omkring det tidligere ungdomshus' på Jagtvej på Nørrebro i København.Samtlige aviser har bragt udførlige, navlebeskuende klynkehistorier fra besættelsen og senere rydningen af huset på Jagtvej, fordi det nu er ti år siden... Som om det var en danmarkshistorisk milepæl.Nu vil de - efterhånden ikke særlig unge - så blande sig i, at der kommer boliger for unge hjemløse. Hvorfor? De var ikke selv hjemløse dengang, men ønskede et selvstyret ungdomshus, og det har de fået, og det står der endnu.Bare et andet sted. Såeh? Get af life, kammerater, og kom videre!.

REGNSKAB Efter at være trådt et lille skridt tilbage sidste år, tager KHS Arkitekter et stort skridt frem i det netop offentliggjorte regnskab for 2016/ 2017.Her løfter virksomheden sit bruttoresultat med knap 42 procent til 16, 6 mio. kroner og resultatet før skat med 60 procent til 12,3 mio.kroner.Resultatet passer nogenlunde med det, der var forventet for året.- Måske endda lidt i den positive ende, fortæller adm. direktør i KHS Arkitekter, Jess Kofoed Sørensen, til Licitationen -Byggeriets Dagblad.Sidste år begrundede han blandt andet tilbageskridtet på godt 900.000 kroner på resultatet før skat, med udgifter i forbindelse med virksomhedens flytning til Lyngby.Derudover var der skæringerne på nogle opgaver, som påvirkede resultatet for året.Tager man derfor de to seneste regnskabsår, så giver de samlet et bedre billede, forklarer han.Nybyggeri fylderAf opgaver har især mange nybyggerisager fyldt i 2016/ 2017, men også renoveringssager holder virksomheden beskæftiget -herunder blandt andre Mjølnerparken på Nørrebro i København.KHS Arkitekter har stået for udviklingen af den fysiske helhedsplan for området i samarbejde med Københavns Kommune, Lejerbo og beboerne, og nu leder KHS rådgiverteamets indsats i forbindelse med helhedsplanens gennemførelse.Af nybyggerisager er virksomheden blandt andre inde over Orienten i Københavns Nordhavn.Virksomheden er totalrådgiver og arkitekt på projektet, der udgør en blandet bebyggelse med almene lejeboliger i det nye Århusgadekvarter.Dertil kommer blandt andre to kollegieboligprojekter i henholdsvis København og Køge, fortæller Jess Kofoed Sørensen.Om 2017/ 2018 fortæller han kort: - Vi håber, at vi nogenlunde kan holde niveauet.Han ønsker ikke at sætte nærmere tal på for nuværende.
Forbedringer på såvel bruttofortjenesten som bundlinjen har været på tale for KHS Arkitekter i 2016/ 2017, og virksomheden går efter at holde niveauet.
Løb kun en tur i dagtimerne, vær ikke bange for at se fjenden i øjnene, sørg for at variere hverdagens rutiner og hav styr på omgivelserne.Sådan lyder nogle af de mange råd, herboende amerikanske statsborgere netop har modtaget fra deres hjemlands ambassade i København.Under overskriften ' Be a Hard, Unpredictable, and Less Inviting Target' gennemgår ambassaden i lyset af ikke mindst bandekonflikten, hvad amerikanere i Danmark kan gøre for at passe på sig selv.Den nye melding skal også ses i lyset af almindelig plattenslageri, lommetyveri og småkriminalitet i gader og stræder, og den kommer kort tid efter, at ambassaden i august midt i bandekonflikten udsendte en security message til alle amerikanere i København. Ambassaden henviste til dansk politi og opfordrede til særlig agtpågivenhed, hvis turen gik til Nørrebro, Nordvest, Brønshøj og Husum.Brug tydeligt kropssprogDen nye besked fra ambassaden forklarer, hvordan det bl. a. handler om at undgå konfrontation ved at ' overbevise mulige gerningsmænd om, at man er et sværere mål end andre potentielle ofre'. Dertil kommer en lang række gode råd, såsom at undgå alt for forudsigelige rutiner i forhold til turene til og fra arbejde, indkøb, besøg på restauranter osv.»Et kropssprog, der udtrykker agtpågivenhed og selvtillid, lader mulige overfaldsmænd forstå, at man er klar over deres tilstedeværelse, og at man kan være klar til at forsvare sig selv. Vær ikke bange for at opnå øjenkontakt,« hedder det.Som amerikaner i Danmark siden 2000 og bosiddende på Bispebjerg kender Kay Xander Mellish kun bandekonflikten i København alt for godt. Men beskeden fra ambassaden er nok ' over the top', som hun formulerer det.»Alle kan blive ramt af en kugle, når der bliver skudt i gaderne. Men skuddene er ikke rettet specifikt mod amerikanere,« siger amerikaneren, der er blogger, foredragsholder og forfatter til bl. a. bogen ' How to Live in Denmark'.Men, forklarer hun, danskere har ikke samme forståelse og oplevelse af vold og konflikt, som amerikanere har.»I USA er man vant til et vist niveau af vold, som man ikke er vant til her. I USA lærer man altid, hvordan man undgår at komme i sådanne situationer,« siger Kay Xander Mellish, der også har dansk statsborgerskab: »Kvinder i USA lærer, hvordan de skal håndtere et overfald. Jeg voksede op i Wisconsin i et sikkert nabolag, og der var vi også bevidste om det. Jeg har boet i New York sidst i 1980erne og i 1990erne, og der planlagde man altid dagen med risikoen for kriminalitet i baghovedet. Skulle man på natklub, orienterede man sig altid i forhold til omgivelserne.Det gør man ikke i Danmark.« Da hun bor på Bispebjerg i Nordvest og ikke langt fra Nørrebro, tager hun selv forholdsregler i forhold til banderne.Banderne sover længe»Jeg prøver at undgå at komme, hvor banderne opholder sig, og hvis det er, prøver jeg at komme der først på dagen. Jeg ved fra New York, at om morgenen sover banderne,« siger hun.Konsul på den amerikanske ambassade, Rebekah Drame, understreger, at meddelelsen er afstemt med udenrigsministeriet hjemme i USA, og at den skal læses i en amerikansk kontekst. Ikke i en dansk, hvor ' Be a Hard, Unpredictable, and Less Inviting Target' kan lyde voldsomt i et ellers så fredeligt København.»Den henvender sig til amerikanske statsborgere, ikke danskere,« siger hun.Konsulen forklarer, at beskeden er sendt til at alle amerikanere, der er registreret i Smart Traveler Enrollment Program. Uanset om de blot er på ferie i Danmark eller er blandt de cirka 20.000 amerikanere, der bor her.»Det er vores pligt at komme med sikkerhedsmeddelelser,« siger hun.Er du tryg her? »Jeg elsker det her med min familie,« siger hun.ejs@berlingske.dk Fakta: FAREZONEI løbet af sommeren har både Italien, Tjekkiet og USA advaret statsborgere i Danmark om bandekonflikten i København.Både tjekkerne og amerikanerne har specifikt opfordret til agtpågivenhed på Nørrebro, Brønshøj, Husum og Nordvest/ Tingbjerg.
BANDEKRIMINALITET USAs ambassade i København har sendt forholdsregler ud til amerikanere i et uroligt Danmark, hvor det gælder om at være stærk og ikke byde sig til.
I SIDSTE ØJEBLIKFolketeatret, fra 31. december Piet Hein blev engang citeret for at sige: »Husk at elske, mens du tør det. Husk at leve, mens du gør det.« Senere inspirerede det Nik &amp; Jay til at lave en gammelklog popsang, og nu folder mantraet sig ud som ledetråd i livet for tre gamle veninder i en lun komedie, der har premiere på Folketeatret i København nytårsaftensdag. Lisbet Dahl spiller enken, der til bridge-aftenerne med veninderne er det dominerende centrum. Pludselig kommer der mænd ind i billedet, og det rokker ved den naturlige balance mellem de tre - for som en klog mand engang sagde, skal man elske, mens man tør det.EN SMULE I OVERKANTENBetty Nansen Teatret, sidste forestilling 16. dec.»Der må blive en storm på billetkontoret,« lød det fra Jyllands-Postens teateranmelder, Henrik Lyding, efter han havde været inde at se denne forestilling.Der er tale om politisk satire, som er skarp, ubarmhjertig og aktuel. Således er det de daglige slagsmål, som publikum kender fra nyhedsformidlingen og sociale medier, der tages under kærlig behandling - alt lige fra klimaforkæmpernes kamp mod den røde bøf til lønforskelle mellem kønnene og seksuelle krænkelser på arbejdspladsen. Den anmelderroste forestilling er spækket med sang og satire, og bag det hele står satiregruppen Platt-Form, der er udgjort af Mille Lehfeldt, Laus Høybye og Jakob Fauerby.ANKOMST. AFSKEDHusets Teater, indtil 12. januar En splittet families ældste datter mister livet i en tragisk bilulykke, og så er det efter mere end et årti hver til sit endelig tid til at samles igen. Det sker i huset, hvor familiens fælles historie startede, og et uventet ekstra kapitel nu skal skrives til. Jens Albinus' familiedrama centrerer om en begravelse, men der er andet under overfladen end døde døtre. Fortidens konflikter, som familien for længst troede, var stedt til hvile, vender tilbage som genfærd, og traumer vækkes til live fra underbevidstheden for endelig at blive konfronteret. Tænk "Festen" og "Arvingerne", og du har en idé om, hvad der er i vente.NOGET OM HELTENørrebro Teater, indtil 14. januar Sidste år var det Benny Andersens "Svantes lykkelige dag", der blev fortolket fra de skrå brædder på Nørrebro Teater, og nu er turen så kommet til et andet dansk hverdagsdigt, nemlig "Noget om helte" af Halfdan Rasmussen. Der kaldes til kamp mod skarpladt kruspersille, rødbeder og pastinak, som Nørrebro Teater skriver på sin hjemmeside. Her kan man også læse, at forestillingen er et »heltekvad til hverdagens små magiske øjeblikke og til de modige bangebukse, der hellere vil slå deres plæne end at slå løs på pæne folk.« Der er tale om en musikforestilling, og debutanten Johan Sarauw står bag.temasektion@jp.dk Der må blive en storm på billetkontoret.Henrik Lyding, Jyllands-Postens anmelder om "En smule i overkanten".Fakta: SCENER FRA ET ÆGTESKABSkuespilhuset, frem til 20. februar På overfladen ser det nærmest idyllisk ud hjemme hos Johan og Marianne, der spilles af skuespilchef Morten Kirkskov og Sofie Gråbøl. De har et skønt hus, fornemme karrierer og en statusgivende livsstil. Men bag facaden er alt kaos, og snart begynder det uafvendelige forfald at tage fart. Da Ingmar Bergman i begyndelsen af 70' erne skrev sin berømte ægteskabskomedie, havde han ingen anelse om, hvor populær den ville blive, og at den både i Sverige og Danmark ville få skilsmisseprocenten til at stige betragteligt. Nu kan tv-serien ses som skuespil, men én ting er der lavet om på: I Thomas Bendixens iscenesættelse er det kvinden, der er hård, og manden, der er blød.
Julen er oplagt til at tage i teatret og kigge på skuespil. Her er fem forestillinger, du kan opleve i hovedstaden netop nu.
To indtil videre ukendte gerningsmænd affyrede torsdag aften klokken 21.56 to skud ved Folkets Park på Indre Nørrebro tæt på Blågårds Plads.Skyderiet skete godt 50 meter fra to betjente, som i forvejen var på stedet i forbindelse med en anden sag.Det forklarer vicepolitiinspektør Rasmus Bernt Skovsgaard fra Københavns Politi: »Kollegaerne vurderer, at de her skud bliver afgivet cirka 50 meter fra dem. Der bliver ikke skudt efter nogen, men der bliver skudt op i luften«. Det oplyste et vidne efterfølgende til politiet. Betjentene var i gang med deres politiarbejde, da de hørte skuddene. De optog forfølgelse af de mistænkte gerningsmænd, som ifølge beskrivelserne ankom til området i en sølvfarvet Mercedes, hvorefter en person steg ud af bilen og skød.Bilen blev bragt til standsning på Frederiksberg, hvor to personer, som politiet nu leder efter, løb derfra. Politiet har sikret tekniske spor, forklarer Rasmus Bernt Skovsgaard.»Vi har gode spor at gå efter, og vi håber, det kan munde ud i nogle anholdelser«.Næppe en provokationUmiddelbart vurderer politiet ikke, at der var tale om en form for bevidst provokation eller markering fra gerningsmændenes side. Heller ikke selv om skuddene faldt nær Blågårds Plads, hvor Københavns Politi torsdag indsatte en mobil politistation med seks betjente i et forsøg på at bekæmpe de mange skyderier.Det forklarer politiinspektør Torben Granat Svarrer, der er leder af afdelingen for organiseret kriminalitet.»Vi har ingen sikre indikationer på, at gerningsmændene rent faktisk var klar over, at politiet arbejdede lige i nærheden«, siger han.Sent torsdag aften klokken 23.15 blev en ung mand beskudt på Præstevangen i det københavnske Nordvestkvarter. Skuddet blev affyret fra en mindre personbil mod manden, der lige var stået af sin knallert og i færd med at sætte den på plads på adressen.»De rammer ham heldigvis ikke, og han har ikke nogen relationer til bandemiljøer.Vi arbejder ud fra en antagelse om, at han er et tilfældigt mål. Skuddet går lige forbi hans ben og ind mod den her knallert«, siger Rasmus Bernt Skovsgaard.Endnu et tilfældigt målKort tid efter fandt politiet en brændende bil under Bispeengbuen i København, som efter alt at dømme var det samme køretøj, som der blev skudt fra.Politiinspektør Torben Granat Svarrer mener, at det tilfældige skyderi føjer sig til tendensen i den aktuelle bandekonflikt.»Tilfældet viser, at man ikke er sikker på, hvem man skyder efter, og at man derfor også kan risikere at ramme tilfældige«. Tidligere på ugen sagde politiinspektør Michael Kjeldgaard fra Rigspolitets Nationale Efterforskningscenter, NEC, som overvåger rocker-og bandemiljøet, til Politiken, at den aktuelle bandekonflikt netop er præget af en særlig brutalitet og tilfældighed.»Man sætter en ny standard, som er negativ og uhørt«, sagde politiinspektøren.De første skyderier begyndte torsdag aften klokken 21.10, hvor personer affyrede 4-5 skud fra en bil i bebyggelsen Tingbjerg nordvest for København, oplyser vicepolitiinspektør Rasmus Bernt Skovsgaard.»Der er vidneforklaringer på det, så vi har al mulig grund til at tro, at det ligger fast. Vidner oplyser, at skuddene bliver afgivet, og at en sort bil kører i retning mod Gladsaxe. Det har vi så ikke kunnet komme nærmere«, siger han.Ingen personer blev ramt i Tingbjerg.Ingen er endnu anholdt i skudsagerne, men politiet anser de tre episoder for at være relateret til den verserende bandekonflikt.Der er ikke nogen oplysninger om, hvilke parter i konflikten der står bag skyderierne.Med de seneste tre tilfælde kan politiet nu optælle 23 skudepisoder på Indre og Ydre Nørrebro inden for de seneste to måneder.frank.hvilsom@pol.dk Skuddet går lige forbi hans ben og ind mod den her knallert Rasmus Bernt Skovsgaard, vicepolitiinspektør.Fejl og fakta 20.08.2017:Vi omtalte et skyderi »på Præstevangen« på side 5 i 1. sektion lørdag 12.8., men gaden i det københavnske Nordvestkvarter hedder Præstelængen. 
Ved Folkets Park på Indre Nørrebro blev skuddene afgivet op i luften nær to betjente. Et andet sted iKøbenhavn blev endnu et skud rettet mod en tilfældig borger. Natten til torsdag måtte politiet rykke ud til tre skudepisoder.
Den omstridte imam Mun-dhir Abdallah, der i en moské på Nørrebro opfordrede til drab på jøder, svarer nu igen.I et interview over Facebook med Kristeligt Dagblad afviser han den omfattende kritik, udtalelserne har udløst.Han er udsat for et komplot, mener han." Politikerne i den vestlige verden og medierne stopper aldrig med at angribe islam og muslimer. Deres propaganda stopper aldrig. Muslimer er de rigtige ofre, ikke andre. Vores kvinder bliver angrebet, vores moskéer bliver brændt," skriver Mundhir Abdallah blandt andet." Men jeg har fået bred og varm opbakning fra folk alle steder fra. Selv mange fra Danmark. De ved, at mine ord er blevet manipuleret, og de ved, at motivationen for denne kampagne er at forhindre muslimer i at kritisere Israel og de vestlige regeringer, der støtter besættelsen (af Palæstina, red.)," skriver han i Facebook-samtalen med Kristeligt Dagblad.Mundhir Abdallah kom i fokus, da Kristeligt Dagblad i sidste uge kunne fortælle, at han ved en fredagsprædiken i Masjid Al-Faruq-moskéen på Nørrebro havde opfordret til drab på jøder.Den omstridte imam, der bor i Libanon, men har familie i Danmark, mener dog ikke, at han har et ansvar for at forhindre antisemitisme blandt muslimer. I 2015 var Masjid Al-Faruq-moskéen, hvor Mundhir Abdallah prædikede, ellers også i søgelyset, da det kom frem, at Omar el-Hussein inden terrorangrebet i København havde besøgt netop denne moské. Også dengang havde en imam opfordret til drab på jøder." Der er intet bevis for, at han gjorde dette, fordi han kom i moskéen," skriver Mundhir Abdallah.Selvom politikere over en bred kam har krævet indgreb mod Mundhir Abdallah, frygter han ikke fremtiden." Jeg har ikke gjort noget forkert," svarer han på spørgsmålet om, hvorvidt han frygter at havne på den nyligt indførte sanktionsliste over religiøse forkyndere, hvorefter han tilføjer: " Se, hvordan jeres demokrati virker. I straffer andre på grund af deres tro og politiske holdninger. Denne lovgivning beviser kun svagheden ved jeres demokrati.Folk, der er forskellige, kan ikke leve sammen i det. Så du har to muligheder (som muslim, red.): Enten bliver du totalt integreret, eller også bliver du dræbt, ryger i fængslet eller sendt hjem til, hvor du kommer fra. Og selv der er du ikke i sikkerhed," skriver Mundhir Abdallah.Det var netop imamer som Mundhir Abdallah, der var politikernes mål, da regeringen, Dansk Folkeparti og Socialdemokratiet indførte den såkaldte forkynderlov sidste år. Nu vil Socialdemokratiet på baggrund af sagen om imamens opfordring til jødedrab have lovgivningen set efter i sømmene. Derfor vil partiets retsordfører, Trine Bramsen, bede om et møde med udlændinge-og integrationsminister Inger Støjberg (V) og kirke-og kulturminister Mette Bock (LA)." Jeg undrer mig over, at det filter, vi har lavet med den offentlige sanktionsliste, ikke har fået øje på ham og sat begrænsninger for hans virke som imam i Danmark. Derfor vil vi bede ministrene om et møde om denne sag. Vi må se, om vi kan gøre nettet mere finmasket, for det er så urimeligt og frastødende, at sådan en mand kan agere i det frie danske samfund. Listen er jo lavet direkte efter den slags typer, og hvis der skal en anden type overvågning til, så må vi jo se på det," siger Trine Bramsen.Udlændinge-og integrationsministeriet vil ikke svare på spørgsmål om den offentlige sanktionsliste, men henviser til Udlændingestyrelsen.Styrelsen vil ikke kommentere den konkrete sag, men henviser til sin hjemmeside, hvor det blandt andet fremgår, at " en udlænding kan blive optaget på den nationale sanktionsliste, hvis udlændingen i sit virke som religiøs forkynder har udvist en adfærd, der giver grund til at tro, at udlændingen vil udgøre en trussel mod den offentlige orden i Danmark." Om dette siger Venstres retsordfører, Preben Bang Henriksen: " Den konkrete sag vil jeg ikke sige noget om. Men ud fra de udtalelser, jeg har hørt i tv og ellers omtalt i pressen, lyder det, som om de ytringer skulle være omfattet af sanktionslisten".Også Dansk Folkepartis udlændingeordfører, Martin Henriksen, mener, at Mundhir Abdallah bør sættes på sanktionslisten: " Jeg synes, at vi skal have flere folk på listen og også den konkrete imam her. Og så tager vi i øvrigt gerne en runde mere for at se, om vi kan stramme mere op på lovgivningen.Forkynderloven var første skridt, men næste skridt kunne være at forbyde organisationer som Hizb ut-Tahrir og enkelte moskéer.Men grundlæggende er der ingen, der har påstået, at lovgivningen ville løse alle problemer.Hvis nogen har givet det indtryk, har de taget munden for fuld," siger Martin Henriksen. J KIRKE&amp;TRO SIDE 8.birk@k.dk Fakta: Sagen kortDen libanesiske imam Mundhir Abdallah vakte forargelse, da Kristeligt Dagblad i sidste uge kunne fortælle, at han ved en fredagsprædiken i Masjid Al-Faruq-moskéen den 31. marts i Heimdalsgade på Nørrebro havde opfordret til drab på jøder. I moskéen, der blandt andet benyttes af medlemmer af den islamistiske organisation Hizb ut-Tahrir, sagde han blandt andet: " Dommedag kommer ikke, førend muslimerne bekæmper jøderne og dræber dem. Jøderne vil gemme sig bag klipper og træer, men klipperne og træerne vil sige: Oh, muslim, oh Allahs tjener, der er en jøde bag mig, kom og dræb ham." Det Jødiske Samfund i Danmark kontaktede på den baggrund Københavns Politi, som nu er i færd med at undersøge sagen.
Imam Mundhir Abdallah, der opfordrede til drab på jøder i Nørrebro-moské, affejer kritik. Vestlige medier og politikere angriber islam og muslimer konstant, siger han til Kristeligt Dagblad. Socialdemokratiet og Dansk Folkeparti lægger pres på regeringen for at få imamen på sanktionsliste.
Kvindernes Bygning. Sådan står der med store hvide bogstaver på det funktionalistiske hus i Niels Hemmingsens Gade 8-10 i det indre København.Men for langt de fleste københavnere er det hus lig med Jazzhouse. For her bag Strøget og lige over for Helligaandskirken har spillestedet Jazzhouse ligget de seneste 25 år som jazzens hjerte.Og nu er en æra forbi. For Jazzhouse har sagt sin lejekontrakt op og rykker efter planen til Nørrebro for at flytte sammen med verdensmusikkens københavnske højborg, Global. De to steder vil fremover få fælles spillested i hallen, der har navnet VerdensKulturCentret, på Nørre Allé på Nørrebro. Efter planen skal Jazzhouse flytte ind i det nye ' musikalske kraftcenter' 1. januar 2018, såfremt detaljerne i forhandlingerne falder på plads.»Jazzhouse bor privat til leje i dag, og det er ekstremt dyrt. Vi betaler omkring 1 million kroner i husleje årligt. Det er penge, vi hellere vil bruge på at udvikle og præsentere musik, og det er den væsentligste årsag til flytningen«, siger Bjarke Svendsen, der siden 2014, da Jazzhouse og Global indledte et administrativt samarbejde, har været daglig leder begge steder.Det er kultur-og fritidsudvalget under Københavns Kommune, der har truffet afgørelse om, at forvaltningen under Københavns Kommune må indgå i et partnerskab mellem VerdensKulturCentret og Global/Jazzhouse om brugsretten til hallen på Nørre Allé.Flytningen er ikke udtryk for dårligt billetsalg, oplyser Bjarke Svendsen, men for, at Jazzhouse ønsker at bo billigere i en kommunal bygning. Pengene, der bliver sparet på husleje, vil blive investeret i koncerter og indgå i en renovering af VerdensKulturCentret.Fremover vil Jazzhouse også være med til at arrangere jazzkoncerter i andre kulturinstitutioner som såkaldt ' flyvende spillested'.Jazzhouse flytter fra et velfungerende spillested i Indre By til en relativt ukendt hal på Nørrebro. Er det ikke et tab for jazzen? »Vi ser det ikke som et tab, vi ser det som en mulighed for at investere i indhold.Og på en måde flytter vi altså hjem til brugerne. For Jazzhouse sælger i dag 4 billetter på Nørrebro, for hver gang vi sælger 1 i København K. Vi har et ungt publikum, og de er til stede på Nørrebro«, siger Bjarke Svendsen.Vil I kunne skabe tilsvarende intime koncertoplevelser i en hal på Nørrebro, som I har opdyrket gennem 25 år i Niels Hemmingsens Gade? »For mange vil dette selvfølgelig være en omstilling. Men det er altså musikken, der betyder noget, når folk indløser billetter, ikke rammerne. Man går heller ikke i Det Kongelige Teater alene for at gå i Det Kongelige Teater. Man indløser billet til en forestilling, man er interesseret i«. Det er ikke et synspunkt, der vækker genklang hos Cim Meyer, som er redaktør på tidsskriftet Jazz Special. Han mener, at rammerne og miljøet omkring musikken er afgørende for et spillested.»Det er jo det, enhver seriøs kulturarbejder arbejder benhårdt på at opnå: en ånd omkring stedet, som folk genkender og vender tilbage til«, siger han: »Og er det ikke et ret kedeligt sted, Jazzhouse flytter til - nærmest en gymnastiksal?«.En svækkelse af jazzmiljøetCim Meyer har svært ved at tro, at Jazzhouses flytning og fusionen med Global kan blive andet end en yderligere svækkelse af det københavnske jazzmiljø - trods intentionen om at bruge flere penge på selve musikken og på at leje sig ind andre steder i byen. Han mener, at Jazzhouse under Bjarke Svendsens ledelse »mestendels er blevet afviklet som interessant jazzsted«, fordi man har valgt en anden profil som spillested.»Jazzhouse har fået fat i et andet publikum og præsenterer anden musik, og det er sådan set fint nok. Men det er da problematisk, når man nu havde et regionalt genrespecifikt spillested - en højborg for jazzen i København - at den så er blevet snigløbet langsomt. Først mere og mere udvisket, og nu forsvinder stedet så helt fra den vante fysiske lokation. Det er trist og ikke kønt, efter at der er brugt så mange kræfter og midler på at holde Jazzhouse oven vande«. Københavns kulturborgmester, Carl Christian Ebbesen (DF), er til gengæld meget tilfreds med, at Jazzhouse og Global nu skal flytte sammen på Nørrebro.»Det er fantastisk, at det endelig er lykkedes at få denne fusion i gang. Det afgørende er, at vi har fået et større samarbejde mellem Jazzhouse og Global, og at Jazzhouse nu får mulighed for at bruge flere penge på musik og færre penge på mursten«, siger han og understreger, at fusionen er sket efter ønske fra alle involverede parter.Det er det historiske hus Kvindernes Bygning, Jazzhouse fraflytter. Huset blev indviet i 1936 som hotel og restauration Karnappen, der var særlig målrettet kvindelige gæster. Siden har Det Kongelige Kapel haft øverum i bygningen, ligesom Det Kongelige Teaters intimscene, Gråbrødrescenen, havde til huse her før Jazzhouse.Bestyrelsesformand Annemarie Balle modtog Jazzhouses opsigelse af lejekontrakten i søndags.»Det er jo et ikonisk spillested, der forlader bygningen, så det er da trist. Nu håber vi på at kunne genudleje lokalerne til en anden kulturinstitution«, siger hun.gudrun.marie.schmidt@pol.dk Fakta: FAKTAJazzhouse/GlobalBegge spillesteder opererer i dag under statens aftale om regionale spillesteder.Jazzhouse skal præsentere 190 koncerter årligt, Global skal præsentere 121. Det antal vil ikke ændre sig.
JAZZ For at spare husleje flytter det ikoniske spillested efter planen sammen med spillestedet Global i VerdensKulturCentret på Nørrebro.
Der bliver fortsat skudt på åben gade i hovedstaden, selv om politiet har oprettet visitationszone og flere gange understreget, at der gøres en »massiv« indsats for at komme de eskalerende bandeproblemer til livs.Tirsdag aften blev en 30-årig mand ramt i ballen, da han blev beskudt gennem ruden til en frisørsalon på Nørrebrogade ved 19-tiden.Nina Funder hørte skuddene. Hun er mor til to og bor lige ved siden af salonen.»Jeg tænkte: »Det er løgn det der. Det er for tidligt på dagen. Der kan jo være børn og alt muligt«. Men samtidig tænkte jeg »selvfølgelig«. Det måtte jo komme, for det er et sted, hvor de typer hænger ud,« siger hun.Nina Funder har længe været bekymret for udviklingen i nabolaget.»Jeg har allerede sagt til politiet, at det ender galt, og mine børn må ikke gå i kiosken længere. De må ikke gå alene der. Jeg har oplevet biljagter. De står og fyrer fyrværkeri af, og de har også skudt længere oppe ad gaden tidligere,« fortæller hun.Onsdag eftermiddag var hun mødt op til borgerinitiativet »Vi tager gaden tilbage«, der er blevet en fast tradition på Nørrebro dagen efter et skyderi i bydelen.Her mødes almindelige borgere med kaffe og kage for at genskabe trygheden og vise, at det ikke er bandernes gade.Men blot et par timer efter at Nina Funder med karameller, flyers og hjertebadges havde »taget gaden tilbage« sammen med andre beboere på Nørrebrogade, blev en 24-årig mand med banderelationer ramt af skud i ballen ved krydset mellem Tomsgårdsvej-Tuborgvej og Frederiksborgvej i Københavns Nordvestkvarter.15 skyderier på halvanden månedDermed har der været 15 skyderier i København i de seneste halvanden måned. De mange skudepisoder har netop fået politiet til at forlænge visitationszonen med yderligere to uger, ligesom den er blevet udvidet, så den nu omfatter Nørrebro, Husum, Brønshøj, Tingbjerg og et lille område ved Ryparken Station.Ifølge politiet har skyderierne relation til en konflikt mellem personer tilknyttet Loyal to Familia (LTF) på den ene side og personer med relation til Mjølnerparken og Københavns Nordvestkvarter på den anden. Sidstnævnte grupperinger har politiet tidligere registreret som relateret til Brothas, fortæller ledende politiinspektør Poul Kjeldsen til Ritzau.Mens Københavns Politi flere gange har gentaget, at man har sat »massivt« ind over for banderne, begynder flere politikere nu at efterlyse yderligere tiltag. Berlingske mødtes således med overborgmester Frank Jensen (S) på Blågårds Plads onsdag eftermiddag for at tale om de mobile politistationer, han ønsker oprettet rundt om i byen.»Jeg vil foreslå i kommunen, at vi øger vores gadeplansaktivitet med 50 pct., og jeg opfordrer politiet til at lave mobile enheder, så vi kan være på de pladser, hvor banderne tydeligt forsøger at give indtryk af, at det er dem, der sætter dagsordenen,« siger han.Overborgmesteren nævner eksempelvis Blågårds Plads og Krakas Plads som to steder på Nørrebro, der ville drage nytte af en mobil enhed »i form af nogle campere, der falder pænt og ordentligt ind i bybilledet«. Her skal borgere kunne henvende sig med tips og spørgsmål til politiet. Og så skal de mobile stationer cementere, at det ikke er bandernes gader, men københavnernes, lyder det.Netop beboere fra Blågårds Plads og Krakas Plads har de seneste måneder skrevet til kommunen og i nogle tilfælde direkte til Frank Jensen for at få hjælp, viser en aktindsigt hos kommunen.I juni skrev en københavner eksempelvis til overborgmesteren, at omkring 20 »bandeagtige personer« hænger ud ved siden af deres biler på Blågårds Plads og gør stemningen utryg. »Pladsen er nærmest tømt for mennesker. Hvordan kan vi lade det ske? Hvordan kan man lade en bandegruppering indtage et så centralt område i København?« spørger vedkommende.Da Berlingske følges med Frank Jensen ned ad Blågårdsgade, sidder en større gruppe mænd med tydelige LTF-logoer på tøjet på baren Den Sorte Firkant.»Der kommer nogen, der flasher deres LTFlogoer,« bemærker overborgmesteren.Han mener, eskaleringen i bandemiljøet i København er uacceptabel, men han understreger, at banderne er en opgave for politiet.»Vi ser de her skyderier, og det er fuldstændigt uacceptabelt, og der er kun én vej frem.Det er, at politiet får trukket så mange som muligt ud af miljøet og sat dem i fængsel. Det er det redskab, samfundet har,« siger overborgmesteren.Politiet afviser Frank Jensens forslagHos Københavns Politi er der ikke opbakning til overborgmesterens forslag om mobile politistationer.De anvendes, når det skønnes formålstjenligt, og det vurderes det ikke at være nu, lyder det fra chefpolitiinspektør Jørgen Bergen Skov.»I den aktuelle situation, hvor to bandegrupperinger næsten dagligt har væbnede og voldelige sammenstød, vurderer vi, at politiets ressourcer er bedst anvendt ved mobile patruljeindsatser, hvor vi har mulighed for at stresse bandemedlemmerne under deres færden rundt i hele området,« forklarer han i en mail til Berlingske.Jørgen Bergen Skov henleder desuden opmærksomheden på den forebyggende indsats, som i høj grad er kommunens ansvar.»Vi vil selvfølgelig fortsætte drøftelserne med Københavns Kommune om den mere langsigtede håndtering af årsagerne til, at der i visse boligområder med socioøkonomiske problemstillinger opstår bandegrupperinger, og herunder også drøftelser af hvor og hvornår en mobil politistation er et godt værktøj,« siger han.Michael Green, der er talsmand for foreningen af tidligere bandemedlemmer, TBM, skyder også overborgmesterens forslag ned.»Det er en narresut. Det er som en sut i kæften, og så får vi lidt fred og ro. Det er en falsk tryghed, for hvad så når der er kommet ro på, og visitationszonerne og de mobile politistationer er væk igen? Det har jo ikke løst problemet.Det har bare fjernet det i en kort periode,« siger han.Tirsdag eftermiddag kom justitsminister Søren Pape Poulsen (K) også med en udmelding om bandekonflikten. På Facebook roste han politiets indsats og lagde ikke op til yderligere tiltag.Mens politikere og myndigheder forsøger at løse problemet med banderne, overvejer borgere i flere områder af byen, om de vil blive boende. En af dem er Nina Funder, der har boet hele sit liv på Nørrebro.»Det handler også om stemningen. Når nogen gør krav på vores allesammens gader og siger, det er deres domæne. Det er det, jeg reagerer allerstærkest imod. For jeg synes simpelthen ikke, det kan være rigtigt. Det skal være de almindelige borgere, der sætter dagsordenen,« siger hun.matg@berlingske.dk annj@berlingske.dk nipc@berlingske.dk Jeg har allerede sagt til politiet, at det ender galt, og mine børn må ikke gå i kiosken længere. De må ikke gå alene der.Nina Funder, beboer på Nørrebrogade i København.
Bandeproblemer og skyderier på åben gade fortsætter, selv om Københavns Politi har øget patruljeringen og forlænget visitationszonen. Mens beboere forsøger at »tage gaden tilbage«, efterlyser overborgmesteren mobile politistationer.
I aftes blev der igen skudt i København, nærmere bestemt ved Esromgade på Nørrebro.Anmeldelsen blev modtaget klokken 18.50, oplyser Københavns Politi.- Der er blevet afgivet femseks skud, som formentlig er blev affyret op i luften. Der er ingen tilskadekomne, så vidt vi ved, men vi er på stedet, hvor vi undersøger sagen, sagde vagtchef ved Københavns Politi, Henrik Stormer, i aftes til Ekstra Bladet.Ekstra Bladets mand var lige i nærheden af gerningsstedet, da de første skud blev affyret.- Jeg hører fem-syv skud blive affyret, og så går jeg ud på min altan, hvor jeg ser en sortklædt fyr på cykel mødes med en person iført en grøn jakke, som også var på cykel.Personen i den sorte jakke tager en pistol op og lægger den ned i den andens cykelkurv, hvorefter de cykler hver deres vej. Jeg vil tro, at de var omkring 17-18 år.Helikopter i luften- Lige efter de to personer er cyklet væk, bliver der skudt fra en sort Mercedes kassevogn, som holdt lige over for.De skød efter en gruppe unge mennesker på fem til seks personer. Det var to piger og tre eller fire drenge, som straks begyndte at løbe fra stedet hen mod Nørrebros Røde Plads.Ekstra Bladets mand kunne ikke se de personer, der affyrede skuddene.Politiet var efter skyderiet massivt til stede i området.Der blev blandt andet taget hundepatruljer til hjælp, og en helikopter var også i luften over Nørrebro.Københavns Politi fandt i forbindelse med episoden otte patronhylstre, som blev markeret på hjørnet af Esromgade og Hillerødgade.alo@eb.dk .Jeg hører fem-syv skud blive affyret, og så går jeg ud på min altan.
Der blev skudt fra en sort Mercedes kassevogn, fortæller øjenvidne.
Dag for dag bliver bandekrigen på Nørrebro stadig mere kaotisk.Mens rivaliserende bander skyder mod hinanden på åben gade, kæmper politiet desperat for at holde dem i skak.Et stort mandskab og enorme ressourcer bruges døgnet rundt på at forsøge at holde styr på de unge mænd, som kæmper indædt for at få kontrol over kriminelle markeder, sikre sig lokalt overherredømme og gøre personlige regnskaber op.Ser man mod himlen på Nørrebro, koster det mere end 15.000 kroner i timen, når forsvarets fly overvåger bandekrigens brændpunkter, mens brugen af helikopteren koster knap 5.000 kroner i timen.Det er dog peanuts i forhold til lønudgifterne til de mange betjente på jorden, som er bundet til bandekrigen, for slet ikke at tale om udgifterne til retsforfølgelse og fængselsophold osv., når bandemedlemmer er blevet fanget og sat bag tremmer, hvor de ofte gør arbejdsdagen ekstremt farlig for landets fængselsbetjente.Men én ting er bandekrigens økonomiske omkostninger. I den seneste uge er uroen blandt beboere på Nørrebro vokset til et punkt, hvor mange er begyndt at forlange, at politi og forsvar bør sikre permanent bevogtning af hele kvarterer og boligblokke, så f. eks.indgangen til ghettobebyggelserne bliver effektivt kontrolleret.Tilsammen står disse næsten uvirkelige scener fra Danmark anno 2017 -med daglige skyderier, drab, fly i luften og et massivt politiopbud -som et trist vidnesbyrd om, hvor høj prisen for indvandring og mislykket integration kan blive.Oven i alt dette kan vi lægge billeder af kampklare soldater, der er sat ind for at bevogte jødiske institutioner.Er vi på vej mod forbedring eller fortsat forværring? Ingen kan besvare spørgsmålet her og nu. Til gengæld er det sikkert, at der forude venter et politisk opgør om indsatsen mod landets parallelsamfund.Hos centrum-venstre-partierne i København - og det gælder især for de Radikale, Enhedslisten og Alternativet, der står bomstærkt på Nørrebro -er der ingen tiltro til, at integrations-og kriminalitetsproblemerne vil kunne løses alene af politiet. Det er utvivlsomt en rigtig pointe. Men samtidig har flere af disse partier ofte haft for travlt med ukritisk at hylde al mangfoldighed, mens problemerne er vokset op omkring dem: Truslerne fra banderne er blevet groft undervurderet. Der har været udpræget berøringsangst over for radikaliserede muslimske grupper og moskeer. Hjælpen til muslimske piger og kvinder, der har brug for at komme væk fra social kontrol og undslippe et patriarkalsk jerngreb, har også været utilstrækkelig.Samtidig har de lokale folkeskoler i årevis produceret alt for mange elever - især drenge med indvandrerbaggrund - uden elementære faglige kundskaber.Det har gjort vejen til uddannelse og job lang, mens stien til banderne er blevet tilsvarende kort.Undervejs har der været sat gang i utallige integrationsprojekter, hvor nogle har virket, mens andre ikke er blevet fulgt op eller evalueret kritisk.Nu er problemerne eksploderet i en grad, så politiet må optrappe indsatsen med mobile patruljer og ekstra mandskab på Indre Nørrebro, Mjølnerparken og Tingbjerg.Mange bandemedlemmer bliver sat ud af spillet af politiet, men frygten er, at nye rekrutter står klar til at træde ind, når de gamle sendes i fængsel eller falder fra.Ifølge Eskild Dahl Pedersen, der er tryghedschef i Boligselskabet Lejerbo i Mjølnerparken, føler mange beboere, at de i dag lever under belejring, og han kritiserer, at banden Loyal To Familia har fået lov til at vokse sig for stor og mægtig.Han sammenligner et andet sted i dagens Berlingske situationen for beboerne i Mjølnerparken med tiden i København under svenskekrigene. »Hele Danmark havde overgivet sig til svenskerne, og først da de kom til Stormgade, blev de bremset i deres imperialisme. Det var forfærdeligt for københavnerne, der levede under belejring.Ligesom det er meget trist for beboerne i Mjølnerparken at leve med skyderierne.Men det var nødvendigt. Man kunne ikke stoppe LTF uden at det skulle gøre ondt et sted. Det er så sket. Nu er vores budskab, at Mjølnerparken i den grad har løftet sin del af byrden. Det er tid til at samfundet træder ind med beskyttelse, støtte og sympati.« Udtalelserne er et sigende billede på den udtalte desperation i kvarteret.På nationalt plan forsøger justitsminister Søren Pape Poulsen (K) at give politiet alle de redskaber, som kan medvirke til at vinde kampen mod banderne. Men i regeringen ved man også godt, at politiet ikke alene kan løse alle problemerne, og man har heller ikke ret stor tiltro til den indsats, som de lokale politikere i København vil levere fremover.Det betyder, at presset øges på det særlige ministerudvalg, som statsminister Lars Løkke Rasmussen for nylig har nedsat, og som skal bane vejen for en mere præcis og målrettet indsats mod landets parallelsamfund.Udvalget består af udlændinge-og integrationsminister Inger Støjberg (V), økonomi-og indenrigsminister Simon Emil Ammitzbøll (LA) og justitsminister Søren Pape Poulsen (K).Lars Løkke Rasmussen har på forhånd sat det mål, at ministrene skal forsøge at udforme særregler, som skal rette sig mod de skoler eller boligområder, hvor problemerne findes, i stedet for at ramme alle skoler og boligområder. Eller som Lars Løkke Rasmussen formulerede det på Venstres landsmøde: »Når vi går hårdt til de muslimske friskoler, kommer alle friskoler til at betale en pris for det. Når børnene skal sprogscreenes, har det konsekvens for alle børn. Nu vil jeg gerne gå meget mere præcist til værks.« Ifølge Løkke bør man bl. a. kunne stille skærpede krav til bestemte skoler og forlange, at kommunerne leverer resultater netop dér. »Ellers må vi finde en anden måde at gøre det på,« lød den slet skjulte trussel fra Løkke, der lagde op til begrænset tålmodighed over for kommuner, der ikke gør det godt nok.Derudover satte Løkke spørgsmålstegn ved retten til at kunne flytte ind i bestemte kvarterer: »Der skal være fri flytteret, men skal der nu nødvendigvis være det alle steder?« spurgte han.Ifølge statsministeren har ghettoerne slået huller i danmarkskortet, for rundt om i landet findes der områder, hvor folk ikke bakker op om de basale spilleregler i det omgivende samfund, ikke mestrer sproget, er uden job eller begår kriminalitet i stor skala.Lykkes det ikke at vende udviklingen, frygter Løkke for konsekvenserne: »Hvis ikke vi får knækket det her, så gambler vi med den brede danske befolknings opbakning til en anden dansk værdi, nemlig at vi skal være et åbent og tolerant samfund.« Thomas Larsen er Berlingskes politiske kommentator Læs også side 19.Tilsammen står disse næsten uvirkelige scener fra Danmark anno 2017 - med daglige skyderier, drab, fly i luften og et massivt politiopbud - som et trist vidnesbyrd om, hvor høj prisen for indvandring og mislykket integration kan blive.
ANALYSE.
Jeg tror, der ligger et barn i alle levende ting, der gror«. Sådan synger de til sidst i Nørrebro Teaters livtag med Halfdan Rasmussens digtsamlinger »Tosserier«. Det er det, der er det underliggende budskab forestillingen »Noget om helte« på Nørrebro Teater: Bevar nysgerrigheden, hold fast i det frække, det sanselige, det fjollede - ja, red barnet! Det indre barn, som er i stand til at se på tilværelsen med undrende øjne.Godt nok er de fire hovedpersoner på scenen alle modellerede efter Halfdan Rasmussen selv, bebrillede mennesker i rullekrave og bruntonede garbadinebukser. Men de har den grønne gøglervogn med sig på scenen i den løse sammenføjning af deklamation og sang, der afløser hinanden i en musikalsk marskandiserbutik.Digt for digt. Alle disse opfindsomme rim, fabulerende ordlege. Undertiden barnagtigt naiv nonsens, undertiden følsom og vidende behandling af voksenlivet. Men hele tiden med menneskeligheden nedenunder.Forestillingen slutter, hvor sidste sæsons »Svantes viser« på samme teater slap, og er således også et forsøg på at sætte en - i hvert fald i en vis generation - folkedigters litterære univers på scenen i frit associerende form. Men desværre mangler den koket-pudseløjerlige forestilling i Johan Sarauws iscenesættelse afgørende scenisk finish. Den virker mest af alt som en række tilfældige improvisationer - hvad kan vi gøre med digtene? Skal vi sige dem på fynsk, på fransk, finurligt, hurtigt, langsomt, på hovedet, synge eller råbe i kor? Den behersker kun delvist det helt store, skarpe show, som en scene af Nørrebro Teaters dimensioner kræver. Heller ikke når den tager et lidt forkølet folkekor - endnu flere Halfdan'er - i brug.I stedet lider den under kravet om en varighed på to timer med pause og en til tider forceret udadvendthed for at leve op til morskabsteaterfundatsen.Til trods for øjeblikke har den svært ved at skabe et interessant flow og synderlig koncentration om ordene, som givetvis havde haft det bedre på en mindre scene. Skuespillerne har den ellers: Gummifjæset Henrik Lykkegaard med den stensikre evne for at ridse en situation op og skabe ro om sig. Stine Stengade med en dejlig nænsomhed. Og så byder forestillingen på to debutanter: Anne Sofie Wanstrup har en skønt pointeret replik og en snusfornuftig underfundighed, Albert Stein Ankerstjerne har krop på det meste. Noget om Halfdan, altså. Men det er ikke helt nok.jso@berlingske.dk 

Idenne uge kom det, man skulle tro ville blive opfattet som en glædelig nyhed: våbenhvilen mellem de stridende parter i den verserende bandekonflikt. Loyal to Familia fra Indre Nørrebro og deres rivaler Brothas i Mjølnerparken er gået med til at indstille skyderierne i fire uger. Konflikten mellem de to grupper har varet i fem måneder. Status er indtil videre 42 skudepisoder, hvor 25 personer er blevet ramt, og tre er døde. Selv bor jeg midt i konflikten og hilser pausen velkommen.Men det er tilsyneladende en holdning, jeg står ret alene med. Knap var nyheden ude, før det blev fordømt.»En ' våbenhvile'. Føj for pokker,« lød det eksempelvis fra tidligere justitsminister Søren Pind.Hvorfor denne fordømmelse? Jo, det viser sig, at våbenhvilen er et resultat af flere måneders mægling mellem parterne foretaget af fædre til flere af bandemedlemmerne og til børn i nabolaget. Selve aftalen blev indgået i en moské.Dermed er den gode nyhed pludselig forvandlet til en dystopisk fortælling om muslimske parallelsamfund, hvor de danske myndigheder er sat ud af spil, mens imamer og familiepatriarker overtager styringen. Som den socialdemokratiske lokalpolitiker Lars Aslan Rasmussen udtrykte det: »Vi har nogle fædre på Nørrebro, der vælger at køre noget via en moské og ikke via de danske myndigheder. Det er jo netop her, problemets kerne er. Der er et parallelsamfund, hvor der er nogen, der ikke går til myndighederne med deres viden. Det synes jeg, er et problem.« Lignende holdninger kom til udtryk hos Berlingskes blogger Majbritt Maria Nielsen: »Problemet med den københavnske bandekonflikt har således nået sit absolut mest ulykkelig øjeblik nu, når civile i månedsvis tilbageholder viden om de involverede fra politiet og nægter at anerkende retssystemet som den instans, der skal håndtere de mennesker, der skyder og dræber blandt børn og voksne ved højlys dag.« MAN skulle måske tro, at det absolut mest ulykkelige øjeblik i bandekonflikten var, da tre unge mænd mistede livet, men nej, det er altså indgåelsen af en våbenhvile, der markerer lavpunktet. Det er selvfølgelig ikke den danske retsstats fineste øjeblik, at ukendte muslimske fædre fik skabt mere ro i kvarteret, end politiet har formået. Men omvendt forekommer holdningerne fra Aslan og Nielsen håbløst naive.Hvornår har de danske myndigheder nogensinde forhandlet en våbenhvile eller fredsaftale mellem stridende kriminelle grupperinger på plads? Aldrig. Og det er der gode grunde til. Staten har monopol på den legitime udøvelse af vold og kan derfor ikke forhandle med alternative voldsudøvere.Det ville være at anerkende deres autoritet. Staten kan kun én ting: opretholde sit eget voldsmonopol gennem klapjagt på kriminelle. Det siger sig selv, at myndighederne er sat på sidelinjen i en sådan situation. Sådan var det også i de tidligere rockerkrige. Intet nyt her. Myndighederne har aldrig stoppet en bandekonflikt.Den kriminelle verden er per definition et parallelsamfund.Den kan ikke være andet. Og således vil enhver aftale indgået i de kredse altid have et uldent skær af noget udenomsjuridisk over sig. Det siger sig selv. Når man mægler i bandekonflikter, vil det altid være nogen, begge parter stoler på. Det udelukker per automatik politiet. Fædre fra kvarteret står til gengæld i en position, der kan bruges til at skabe resultater.Og hvor ved nogen af kritikerne egentlig fra, at disse fædre tilbageholder brugbar information for myndighederne? Det kan selvfølgelig ikke udelukkes. Men at ens søn er bandemedlem, giver ikke nødvendigvis et indblik i hans kriminelle aktiviteter. De er trods alt ikke håbløse amatører. At man ved, hvem man skal tale med i bandehierarkiet, er heller ikke ensbetydende med, at man sidder inde med fældende beviser for noget som helst.Om man kan lide det eller ej, viser indgåelsen af våbenhvilen (såfremt den holder), hvordan et civilsamfund blandt indvandrere formåede at sætte en midlertidig pause for en voldelig konflikt. Når det fordømmes, skyldes det alene det faktum, at de er muslimer. Hvis der bliver skudt, bliver de bebrejdet. Hvis de får stoppet skyderiet, bliver de også bebrejdet. Uanset hvad bebrejdes de. Det er ikke fair.
Kommentar. Stop den naive og virkelighedsfjerne fordømmelse af våbenhvilen på Nørrebro.
Det er heldigvis en god følelse, når du stikker hånden ned i lommen på din Peak Performance-jakke. Du behøver nemlig ikke at grave dybt, for at mærke dine hårdt tjente pengesedler. Din hættetrøje i størrelse XL sidder perfekt med de velkendte og respektindgydende blokbogstaver på ryggen.De giver dig lysten til at træde endnu hårdere på sømmet i din sorte Audi med alufælgene.En Audi, som umuligt kan underlægge sig de danske veje, uden at forbilledet 2pac prædiker ud af bilens B&amp;O-højttalere.Gangsterfilmen Scarface og ikke mindst hovedpersonen Al Pacino sidder stadig dybt i din erindring, mens du sætter den hårde tone på over for din ven Ahmad.Nu er du klar til at ræse rundt på Nørrebro med din allerbedste ven... som skarpladt befinder sig lige under dit førersæde.Du har glemt din mor og farNoget mangler dog i dine overvejelser.Noget, du prøver at fortrænge, og det har hverken med din straffeattest, dine hurtige penge eller dine rivaliserende fjender at gøre: Dine forældre.De forældre, som pakkede din fremtid med ned i bagagen, da de i 1980' erne ufrivilligt valgte at drage mod nord, i håb om at se dig i jakkesæt eller lægeuniform på et tidspunkt. De forældre, som konstant holder moralprædiken for dig - senest da naboens søn havde fået studenterhuen på.Men du har stadig fjender i lokalområdet, som er vigtigere end blødsødenhed og forståelse.Uddannelse tager tid, myndighederne har opgivet kampen, og politikerne har en dalende tiltro til dine evner... så du kører videre. Intet skal stå i vejen for broderskabet, og i aften skal rivalerne mærke jeres tilstedeværelse.Adrenalinet, som jo både føles ophidsende og frygtindgydende på samme tid, pumper rundt i kroppen på dig, mens du forsøger at virke fokuseret bag rattet. Ahmad skal ikke fornemme hverken nervøsiteten eller tankemylderet, så du skruer derfor op for musikken. Lyden af New Yorks rå toner gør hele sagen mere naturlig og nødvendig.Der er dog en udfordring, som bliver ved med at distrahere dig.Du forsøger at holde tankerne ude og distancere dig fra følelserne.Din fars krigstraumer, naboens søn og din grædende mor i retssalen er tilbagevendende billeder, som forsøger at betvivle dit målrettede projekt på Nørrebro. Men SU rækker jo ikke langt, uanset hvordan økonomien vendes oppe i hovedet, og et deltidsjob på McDonald's er jo kun for slaver. På gaden tjener du dine penge som en rigtig kriger med både våben, direkte konfrontationer og en hård adfærd, og her ved både du, dine venner og dine fjender, hvad du er i stand til at gøre, for gadens skyld. Men billeder af din familie svæver frem og tilbage i forskellige perspektiver i din erindring, mens du forsøger at parkere bilen 50 meter foran netcafeen.Erindringer om dine forældres kamp for at krydse grænsen til Europa, de mange racistiske tilråb i folkeskolen og de fremmedfjendske holdninger til din mor og hendes tørklæde flimrer for øjnene af dig, mens du fornemmer hidsigheden og aggressiviteten indeni.Ingen fucker med jer»De fucking tabere skal ikke fucke med os,« tænker du, mens du langsomt men bestemt, går hen imod gruppen med tilholdssted foran cafeen. Ahmad har nu taget plads bag rattet og er klar til at handle hurtigt, når tiden er inde.Du sætter livet på spil, og du ved, at politikerne, politiet, befolkningen, kommunen og ikke mindst vennerne vil tale om episoden uden for netcafeen. Det gør dig stolt, selv om din fars irriterende råd fortsætter med at vende tilbage som et ivrigt spøgelse.Råd som: »Venskaber er kun midlertidige, uddannelse varer evigt« og »Du kan blive alt det, du vil«, gør dig svag og usikker.Men du er overbevist om, at systemet, medierne, og politiet udelukkende kører en hetz mod dig og din baggrund, og det har ødelagt noget inden i dig.Dine rivaler kigger provokerende på dig, mens du fokuseret går ud af cafeen. Pistolen er ladt og klar til at tilfredsstille dine mest hardcore homies. Du skimter Ahmad og Audien, som langsomt bevæger sig hen imod cafeen, som aftalt.»Hvad hvis jeg kan få min egen tandklinik?« tænker du pludselig.Du blæser på missionen, sætter dig ind i Audien og skruer ned for gangstertonerne, for nu skal budskabet ud: »Tandlæger tjener kassen, min ven.«.debat@information.dk Du blæser på missionen, sætter dig ind i Audien og skruer ned for gangstertonerne, for nu skal budskabet ud: ' Tandlæger tjener kassen, min ven.'.
Dine forældre flygtede fra krigens rædsler og kæmpede for, at du kom i sikkerhed højt mod nord, så du kunne få et værdigt liv. De gik jo ikke igennem alle de trængsler for at se dig ende som gangster på Nørrebro. Det ved du godt inderst inde, ikke?
Café Viking tilhører den type værtshus, hvor dunsten af kilovis af cigaretter og endnu flere fadøl stadig sidder i tøjet efter kun et kort besøg.Selv om værtshuset med sine vinrøde vægge og brede udvalg af alt fra en Ale no.16 til den klassiske pilsner på fad ligner ethvert andet værtshus, er her alligevel en anderledes stemning.Blandt en lille håndfuld stamgæster, der stille og roligt indtager op til flere fadøl, sidder en gruppe unge mennesker.Klokken har knap slået 15, og det er onsdag.»Vi er her for at vise sympati med dem, der tør sige fra (over for afpresning red.).Hvis ikke vi siger fra, så opnår de det, de vil«, siger Laura Kortbæk på 30 år. Hun sidder sammen fire andre med en flaskeøl i hånden og skåler på en veloverstået eksamen på sygeplejerskeuddannelsen.»Vi skulle jo fejre det, og jeg tænkte som det første på Jane og Café Viking, da jeg hørte historien om Ali, som fik smadret sit bageri«, siger Kasper Pedersen på 26 år.Reaktionen kommer i kølvandet på fortællingen om Ali Parnian, der i lørdags fik totalsmadret sit spisested Kaj Bageri i Tingbjerg, fordi han nægtede at betale såkaldte beskyttelsespenge til en gruppe unge drenge. Det fik ham til at fortælle sin historie til hele Danmark.Jane Pedersen er ejeren af Café Viking på Nørrebro. I 2012 blev hun også opkrævet beskyttelsespenge, men nægtede at betale. Hun mener, at der er flere som hende og Ali Parnian, der er nødt til at stå frem.»Jeg ville gøre det igen, hvis jeg blev afpresset.Det er meget, meget vigtigt, at man står frem«, siger Jane Pedersen og fortsætter: »Det er meget, meget vigtigt, for så kan politikerne se, hvor stort et problem det er. Det er et meget, meget større problem, end vi aner. Det her er kun toppen af isbjerget, og der ligger meget under det isbjerg, som vi gerne skulle have frem«, siger hun.Da Jane fortalte sin historieCafé Viking og Jane Pedersen med den karakteristiske korte, knaldrøde frisure blev landskendt i sommeren 2012, da hun stod offentligt frem.Historien begyndte omkring middagstid 13. august 2012, da en ung mand trådte ind på bodegaen og spurgte efter Jane.Han og Jane Pedersen går udenfor for at snakke. Han får sagt, at »fordi Jane boede i deres distrikt, så skulle hun betale ligesom alle andre«. Jane Pedersen afviser på stedet at betale en øre, og det sker endda så hurtigt, at den unge mand aldrig når at nævne et beløb. Ifølge hende truer han hende gentagne gange, men må gå tomhændet fra cafeen.Omkring midnat hører Jane Pedersen, der bor oven på cafeen, et kæmpebrag.Der er kastet brosten gennem samtlige af bodegaens ruder.»Det var rædselsfuldt.Der var glasskår overalt. Vi tager hinanden om halsen og græder«, husker hun.Efter tre frustrerende dage i stilhed ved hun, at hun må stå frem.»Det sidste, jeg tænkte, var, at nu må jeg stå frem. Nu skal hele Danmark, politi og politikere vide, at det her sker. Det blev jeg nødt til, fordi min stædighed og retfærdighedsfølelse kom op i mig«, siger Jane Pedersen.Og hun er ikke i tvivl om, at det er det, der skal til.»Jo mere fokus der er på det, så de andre butikker kan se, at der ikke sker noget med os, der står frem, så er der måske flere, der tør anmelde det, og så bliver der måske mindre afpresning. Det er det, jeg håber på«, siger Jane Pedersen.Få tør stå fremJane Pedersen og Ali Parnian er nogle af de få, der offentligt har fortalt om afpresningen.I 2017 fortalte en gruppe tatovører i Odense om gentagen afpresning fra gruppen Black Army. Mens også andre restaurantører som Mucki Bar på Nørrebro og ejeren af restaurantkæden Cofoco har fortalt, hvordan de blev truet til at punge ud.Jane Pedersen fortæller dog, at hun har snakket med flere forretningsdrivende - både i dag og tilbage i 2012 - der har oplevet at blive afpresset for beskyttelsespenge.Men hun fortæller, at de ikke tør stå frem og hellere lukker deres forretninger for at undgå at betale beløb, der kan ligge på flere hundredtusindvis af kroner.»Det sker ikke kun her i København. De har det overalt. Der skal bare noget mere fokus på det, så det kan komme mere frem«, siger hun.Københavns Politi har tidligere udtalt til Politiken, at de ikke ved, hvor mange der bliver afkrævet beskyttelsespenge eller betaler. På 10 år har Rigspolitiet registreret 93 kendte sager om beskyttelsespenge over hele landet, men det er blot de sager, der bliver meldt til politiet. Det er både politiet og Jane Pedersens fornemmelse, at der er mange, der ikke råber højt.I løbet af de seneste dage har flere politikere givet udtryk for deres forargelse over episoden i Ali Parnians bageri. Umiddelbart er der dog ikke udsigt til politisk indgriben. I hvert fald ikke lige nu.Jane Pedersens erfaring fra 2012 siger hende, at problemet først og fremmest fortjener langt mere opmærksomhed fra politiets side, som i hendes øjne skal patruljere gader og udlevere overfaldsalarmer til dem, der står frem.Ingen tør true Jane nuManden, der truede Jane Pedersen den sommerdag i 2012, havde tilknytning til banden Brothas og var kun 19 år.Selv om lyden af de smadrede ruder og hvinende bildæk i dag stadig bringer Jane Pedersen tilbage til den aften, da hendes bodega blev efterladt i ruiner, har hun ondt af den unge fyr, der i november 2012 blev idømt 8 måneders ubetinget fængsel.Hun har efterfølgende forsynet sine ruder med uigennemtrængeligt plexiglas, og ingen har siden afkrævet beskyttelsespenge fra hende.Derfor støtter hun også Ali Parnian i dag.»Jeg synes, det er fantastisk, at han har gjort det. Han skal blive ved med at kæmpe.Men nu tør han ikke åbne forretning i Tingbjerg eller på Nørrebro, og det synes jeg er lidt synd, for så har han på en måde givet op«, siger Jane Pedersen, mens hun står bag baren og skænker en fadøl op til en stamgæst.Ebc@pol.dk .Nu skal hele Danmark, politi og politikere vide, at det her sker Jane Pedersen.Fakta: SAGEN KORT Angrebet på Café Viking13. august 2012 blev Jane Pedersen og Café Viking truet 16. august 2012 stod Jane Pedersen frem i medierne og fortalte, hvordan hun var blevet afkrævet beskyttelsespenge 27. november 2012 blev en 19-årig mand idømt 8 måneders fængsel for afpresning. Han ankede ikke dommen.
AFPRESNING Jane Pedersen blev truet til at betale for beskyttelse for sin bodega, men sagde nej. Problemet er større, end vi aner, og flere skal frem for at få bugt med problemet, mener hun.
Hækken husker han stadig.For den store, høje hæk, der omkransede Gerlev Idrætshøjskole ved Slagelse, hvor Morten Strædes forældre var højskoleforstandere, blev tidligt et symbol for ham." Godt nok lå højskolen på en lokal egn med landmænd som naboer, men der var mentalt set meget langt over til den anden side af hækken.Inde på højskolens grund fandtes et helt andet åndeligt og intellektuelt klima end på resten af egnen, hvor mine tre søskende og jeg blev mobbet meget i den lokale skole, fordi vi talte rigsdansk i stedet for sydsjællandsk og ikke kom fra gårdene som de andre børn," siger kunstneren og tidligere professor ved Kunstakademiet Morten Stræde og smiler i sin store sommerfugl-designlænestol i stuen på Nørrebro i København." Vi var nok også allerede temmelig irriterende og bedrevidende dengang, men vi blev altså mobbet alle fire.Indimellem også temmelig brutalt. For der var en afstand mellem os fra højskolen og dem på den anden side af hækken, og det lærte mig tidligt, at der er forskellige måder at leve på, men også flere måder at nærme sig hinanden på," siger han, der siden har gjort det til en livsambition at klippe mentale hække ned mellem dem på parnasset og dem uden for.Nu har han netop modtaget en af kunstparnassets fornemste priser: Ny Carlsbergfondets Kunstnerlegat.Men en stor del af Morten Strædes værker står netop ikke bag tykke museumsmure, men udenfor i det offentlige rum. For kunst skal ikke kun være for dem på den " rigtige side af hækken", mener han.Derfor begynder han altid med at gå i dialog med de lokale borgere, inden han laver en skulptur, hvad enten den er til Nørrebro, Vollsmose eller Varde. For det er en central del af hans kunstforståelse, at kunst altid skal give plads til beskuerne." God kunst flytter folk uden at skubbe dem. For folk bliver nemmere bevæget, hvis de ikke bliver presset.Hvis man starter med at skubbe folk i den retning, man gerne vil have dem til at gå, bliver der jo aldrig plads til, at folk kan gøre sig deres egne tanker. God kunst skaber altid et rum til beskuerne.Det nytter ikke noget at komme med en færdig mening, man presser ned over hovedet på folk. Der skal være en åbenhed i værket, som folk selv kan træde ind i og få noget ud af. ' Se selv!' som vi sagde i 1980' er-generationen," siger han og slår en latter op i stuen, der også er spækket med kunst indenfor.Bag ham står for eksempel en hvid gipsskulptur fra 1913 og vrider sig ud i alle retninger uden at afsløre, hvad den helt præcist vil sige." Jeg kan blive ved med at kigge på den. Den er bedre end fjernsyn," siger Morten Stræde stolt og forklarer, at kunstneren bag skulpturen er en af de store utopister, italieneren Umberto Boccioni, der som futurist legede med nye former helt op til sin tragiske død, da han faldt af sin hest og døde på vej til et slag under Første Verdenskrig i 1914. Altså året efter han lavede den skulptur, der nu vækker undren hos Morten Stræde. Men sådan kan kunst leve videre i mange år, og det har Morten Stræde forstået, siden han var dreng.Forældrene pressede hverken kunst eller religion ned i halsen på deres fire børn, som alligevel blev næret af begge dele. Forældrene var grundtvigianere og " storforbrugere af kultur"." Der blev lyttet til os, selvom vi kun var børn. Det har jeg også prøvet at videreføre til mine egne to døtre. For det er stadig en central værdi for mig, at dialog altid begynder med respekt for den anden.Og mine forældre lærte mig, at alle omkring et bord er værd at lytte til, selvom man kan have forskellige forudsætninger for at udtale sig." Siden kom de fire " bedrevidende" børn på hver deres måde til at sidde for bordenden i deres eget liv. Storebroren blev historiker på Syddansk Universitet, søsteren blev jurist, og den yngste bror blev direktør for Zoologisk Have i København, mens Morten Stræde selv tidligt gik ind i billedverdenen - i første omgang gennem biografen." Min far tog meget i biografen, hvor han slappede godt af, og jeg fandt hurtigt ud af at snige mig med i bilen. Fra en tidlig alder så jeg derfor vildt mange film, der også ofte var beregnet til voksne. Det gav mig lyst til selv at lave film, så jeg sparede op til et Super 8-kamera, som jeg havde tænkt skulle bruges til at lave westerns og alt muligt andet. Men mine filmplaner strandede, da jeg fandt ud af, at det dengang kostede 100 kroner at fremkalde tre minutters film, og så var det jo billigere at tegne." Morten Stræde tegnede, hver gang han kom i nærheden af et stykke papir, og gennem sin barndom mødte han også mange dygtige billedkunstnere, der kom på højskolen for at holde foredrag eller lave udstillinger.Da han blev en stor teenager, flyttede hele familien til Aarhus, hvor han hurtigt blev skoletræt, så faderen foreslog ham at søge ind på et kunstakademi i byen. Dengang var Morten Stræde 16 år gammel, og han kastede sig ud i faderens udfordring." Jeg havde aldrig prøvet modeltegning før, men jeg kan huske følelsen af at sidde med en stor A2-blok og tegne den kvindelige model foran mig med en blød blyant, mens jeg tænkte ' Det her er lige mig!'. Og jeg har sådan set ikke set mig tilbage siden.For fra den dag vidste jeg, at jeg ville være kunstner." Siden flyttede han til København, hvor han blev en af de tonegivende 1980' er-kunstnere og senere blev professor ved Kunstakademiet." Min generation af kunstnere var blandt de første, der oplevede, hvordan samfundet ændrede sig med digitaliseringen til et massemediesamfund, der kogte over af information, der kun gik hurtigere og hurtigere. Mens andre kunstgenrer forsøgte at følge med tidens tempo, gik vi den modsatte vej ved at lave kunst, der forsøgte at bremse folk op. Skulpturer, som folk kunne stoppe op og undres over." Selv har han været meget inspireret af utopisternes eksperimenterende formsprog.Men selv i umiddelbart referenceløse futuristiske værker, ligger der en metafysisk længsel, mener han." Min grundtvigske opdragelse lærte mig, at der er andet i verden end at gå i Irma og på arbejde. Der ligger noget uden for ens egen tilværelse, som har en anden valør.Der findes en metafysisk dimension i livet. Det kan være billedkunsten eller det religiøse, men livet er større end en selv. Selv læste jeg også Bibelen fra A til Z for nogle år siden, og det har givet mig en større indsigt i en stor del af kunsthistorien for eksempel fra barokken, som jeg elsker, hvor mange værker jo er hentet fra Bibelen," siger han og slår ud med armen: " Religionens store fortællinger er i hvert fald et af hovedsporene i kunsten ved siden af andre store fortællinger.For eksempel vender jeg også ofte tilbage til Herman Melvilles roman ' Moby-Dick'.Men det, der slog mig, da jeg selv læste Bibelen, var, hvor korte mange af de mest kendte fortællinger er. Der er lavet kæmpe store malerier og romaner ud af fortællinger, der nærmest er skrevet i telegramform.Beretningerne om Babelstårnet eller brylluppet i Kana for eksempel. Og det viser, at Bibelen også er stor kunst, stor litteratur, hvor de største fortællinger er kogt helt ned, så de bliver fortættede kernefortællinger, der netop står pivåbne for fortolkning, fordi de er så fulde af betydningslag." J.ohrstrom@k.dk Fakta: Morten StrædeFødt 1956. Dansk billedhugger. Uddannet på Det Kongelige Danske Kunstakademi. 1994- 2003 professor i billedhuggerkunst på Det Kongelige Danske Kunstakademi. Han har både haft et væld af solo-og gruppeudstillinger gennem årene. Blandt andet med store soloudstillinger på Arken og Ny Carlsberg Glyptotek.Listen over udsmykningsopgaver i det offentlige rum er også lang, men selv fremhæver han " Babels bord" i Vollsmose, tre skulpturelle pladser på Nørrebro og " Ulisse" til Aarhus Universitet.Har modtaget en lang række priser og hædersbevisninger, senest Ny Carlsbergfondets Kunstnerlegat på 100.000 kroner.Bor i København med sin hustru. Parret har to voksne døtre.
interview Ny Carlsbergfondets Kunstnerlegat blev i går overrakt kunstneren og tidligere professor ved Kunstakademiet Morten Stræde. Han lærte tidligt, at dialog kræver, at man giver den anden plads. Det præger hans mange skulpturer i det offentlige rum.
En gruppe veganere fra Vegan Change har de seneste uger holdt fredelige demonstrationer mod pels og »udnyttelse af dyr«. I sidste uge skete det på Nørrebro i København, og i går stillede de sig op med skilte ved pelsbutikken Kristen Stampe i Aarhus. I Aarhus-butikken sælges ifølge veganerne pelse fra mink, kanin og ræv.-Ræveavl er forbudt i Danmark af etiske årsager, og den sidste rævefarm skal lukke i 2023. Det forhindrer desværre ikke de mange pelsbutikker i at sælge rævepels, skriver gruppen.Aktivistgruppen Vegan Change kæmper for dyrerettigheder og er imod al udnyttelse af dyr, herunder pelsindustrien.-I 2018 kan du som dansker leve et sundt liv fuldstændigt uden animalske produkter i din kost eller i dit tøj.Derfor mener Vegan Change, at udnyttelse af dyr for mad, tøj, underholdning eller andre årsager er totalt unødvendig og derfor uetisk, hedder det i en pressemeddelelse.

D et hele skete på få sekunder. Og jeg hverken hørte eller lagde mærke til knallerten, inden skuddene gik af.Jeg stod af cyklen på Nørrebrogade på vej hjem fra festival, i krydset, hvor cykelstien rammer Den Røde Plads, for at ryge en cigaret og vente på svar fra min kæreste.Det eneste, jeg var opmærksom på i øjeblikket, var lyden af facebookbeskeder på min telefon og den livlige samtale fra kebabbiksen på hjørnet ud mod pladsen.Men så blev alle lyde afbrudt af en højere og mere intens lyd. En salve af skud, der blev affyret hurtigt efter hinanden.Jeg vendte mig mod skudretningen og fik kortvarig øjenkontakt med den ene af de to, der sad på knallerten med en pistol i hånden.Efter kort tids tøven affyrede han to skud mere. Og så blev der helt stille. Manden bag på knallerten puttede pistolen i baglommen, knallerten satte i gang, og de forsvandt ud mod Nørrebro Station.Jeg er efterhånden vant til at høre om skudepisoder på Nørrebro, men det føles uvirkeligt, når det foregår på klos hold, og man ser pistolskuddene ramme sine ofre.Skuddene, der blev affyret den nat, var ikke vådeskud. To mænd faldt sammen foran kebabbiksen, da skuddene ramte.Den ene unge mand holdt sig til skudhullet i maven. Den anden lå på siden og holdt hænderne til ballen, hvor han var blevet ramt.Det, jeg lige havde været vidne til, gav mig et sug i maven.Rundtomkring var vi i kollektivt chok.Nogle stod af cyklen og tog sig til ansigtet, andre bevægede sig over mod de to unge mænd.Fem mænd strøg ud af biksen og startede en samtale med de to unge mænd, der lå på jorden. Simultant hev jeg og en anden vores telefoner frem og ringede 112. Vi røg igennem samtidig og bad om udrykning.Det var kluntet i øjeblikket, men vi tænkte kun på, at vi skulle reagere hurtigt.Der var ingen overvejelser derudover.Reptilhjernen tog bare over.Efter få minutter var der politi og ambulancer på stedet, og folk fik bugseret de to unge mænd hen til ambulancen.»Jeg skal bare hjem nu«, sagde jeg til ham, der simultant havde ringet til alarmcentralen. Der var ikke brug for mig mere. Politiet havde taget over.Jeg satte mig op på min cykel og cyklede de par hundrede meter hjem, der er.Det var først, da jeg stod på trappen til opgangen, at det gik op for mig, hvad der lige var sket. Og det gav mig endnu et sug i maven, da jeg hørte en knallertmotor starte i nærheden.Tankerne fløj gennem hovedet på mig.Det kunne lige så godt have været mig, der var blevet ramt af skuddene. Alt gik så hurtigt, og jeg stod pludselig midt i alt det, jeg kun har hørt om i medierne. Alt det, som min far i Brønshøj havde advaret mig mod for nogle uger siden, fordi jeg dagligt færdes på Nørrebro.Følelsen sidder der stadig, selv om det hele kun varede få minutter. Måske sekunder.Det var helt uvirkeligt, men samtidig så ægte.Jo mere jeg distraherer mig selv, jo mere forsvinder det. Men når man sidder i ro, vender billederne i hovedet tilbage. Lyden af det skarpladte våben, der bliver affyret.Hver gang jeg lukker øjnene, kommer suget i maven også tilbage. Men der er stadig flere timer mellem dem.Adam Lajtoch-Rosschou er 20 år gammel. Han flyttede til København for 9 måneder siden. Lørdag foretog han opkaldet til alarmcentralen, da to unge mænd tilfældigt blev skudt ved Den Røde Plads på Nørrebro i København i forbindelse med den verserende bandekonflikt.signe.vilsboll@pol.dk 
Adam Lajtoch-Rosschou ringede 112, da to tilfældige unge mænd lørdag blev ramt af skud på Nørrebro.
Da Den Gale Pose, Tue Track og Jazzy H tilbage i 1994 var trætte af pis på ' Stop Volden'-pladen, var det muligvis, fordi de ikke havde hørt om projektet ' Beercycling'.For pis kan bruges til alskens herlige ting. Også ølbrygning, tilsyneladende.Man kan næsten forestille sig idéudviklingsmødet: ' Hvad nu, hvis vi tager spandevis af tis fra titusindvis af festivalgæster, bruger det som gødning på en maltbygmark nede omkring Køge og så ellers brygger en øl af de tiltissede afgrøder?'.En økologisk og genbrugsvenlig tanke, som Roskilde Festival i samarbejde med Landbrug &amp; Fødevarer tilbage i 2015 gik sammen om at føre ud i livet.Bæredygtighedsprojektet fik hurtigt det mundrette navn ' Fra pis til pilsner'.Ideen med at omdanne al festivalurinen til øl bygger på at skabe en såkaldt cirkulær økonomi og samtidig skåne miljøet for den belastning, store mængder af tis kan medføre.11 tons byg klar til at blive maltet Så efter Roskilde Festival i 2015 blev der indsamlet en stor mængde urin, som i foråret 2016 blev brugt til gødning på 2 hektar bygmarker hos landmanden Torben Hansen i nærheden af Køge. Resultatet er ifølge mediet Fødevare-Watch mundet ud i 11 tons byg, der nu er blevet maltet, så det på et senere tidspunkt kan blive omdannet til øl.Næste skridt for bagmændene var så ellers at finde et bryggeri, der kunne føre det muligvis ildelugtende, men forhåbentlig velsmagende projekt ud i livet.Første stop var hos Carlsberg, der er den officielle ølsponsor for festivalen.Men det blev et pænt nej tak fra ølkoncernen.I stedet har det økologiske bryggeri Nørrebro Bryghus meldt sig på banen, og de vil gerne lægge tanke og rør til at mæske de store mængder urinificeret maltbyg, der siden hen i brygprocessen skal blive til boblende øl.»Bryggeriforeningen kontaktede os og hørte, om vi ville brygge pisøllen.Først tænkte jeg: Kan vi det? Men så tænkte jeg: Selvfølgelig skal vi det, for vi er Nørrebro Bryghus. Vi skal være rebelske.Vi skal være frække. Vi er ikke bange for at gøre noget med pis. Det er en del af vores dna at turde gøre det her«, fortæller direktør for Nørrebro Bryghus Henrik Vang til FødevareWatch.Uvished om øllets skæbne Om tis-øllen dog overhovedet kan serveres under Roskilde Festival i 2017 afhænger af Carlsbergs velvillighed over for projektet. Festivalen skal nemlig have tilladelse til at servere andre øl, der ikke produceres af Carlsberg.Til FødevareWatch fortæller Carlsbergs pressechef, Kasper Elbjørn, at svaret på, om denne særlige tis-øl kan blive solgt eller uddelt på Roskilde Festival, umiddelbart er nej. Han runder dog mere forsonende af: »Vi er bestemt ikke ude på at stoppe noget som helst, for vi ved ikke så meget om det. Vi synes, det lyder som et spændende projekt, og vi glæder os til at høre mere«. Tis-øllens skæbne på festivalen er altså endnu ikke afgjort, men sikkert og vist er det dog, at Nørrebro Bryghus går i gang med at brygge øllen i løbet af marts måned, så Landbrug &amp; Fødevarer er klar til at servere den i slutningen af juni. Muligvis uden for hegnet på Roskilde Festival.david.d.nielsen@pol.dk 
ØLNYT Men Nørrebro Bryghus giver sig gerne i kast med projektet, der indebærer litervis af urin, en bygmark uden for Køge og en bæredygtig mission.
Gamle, rige mænd, der diskuterer, hvor meget bestyrelsens honorar skal stige. Sådan beskriver jeg bedst oplevelsen af at deltage i Danske Banks generalforsamling.Det foregik i luksus med kagebord, tjenere og service. Rigdom omgav generalforsamlingen, som næsten udelukkende bestod af rige, gamle mænd, der diskuterede, om deres massive profit på over 19 milliarder kroner skulle gives til bestyrelsen, aktieejerne eller bare ophobe sig til endnu flere milliarder.De endte med at hæve honoraret til bestyrelsen.Efter Danske Banks generalforsamling tog jeg hjem.Jeg bevægede mig fra Tivolis luksuriøse kongrescenter i det indre København til Mjølnerparken på Nørrebro, hvor jeg bor. Her var ingen service, intet honorar, ingen profit, man kunne diskutere.Her var kun fattige familier, der lever i et af Danmarks ældste slumkvarterer, hvor 40 procent af kontanthjælpsmodtagere ikke har råd til nødvendig medicin.Der er kun fem kilometer fra generalforsamlingen til Mjølnerparken, men uligheden er lige så tydelig, som den er absurd.Jeg er sikker på, at højre-fløjen samt mange af Danske Banks aktionærer ville modsige mig og sige, at uligheden i Danmark ikke er nævneværdig stor og derfor ikke et problem.Det var den forskel, jeg så, da jeg tog fra Danske Banks generalforsamling til Mjølnerparken.Og den ulighed vil fortsætte med at stige, så længe overklassen med hjælp fra sine venner i den borgerlige regering rager mere og mere til sig.Uligheden rammer hårdt, og den rammer alle. Lad os sammen råbe vagt i gevær, når overklassen og den borgerlige regering øger uligheden, for kun i fællesskab kan vi vende udviklingen og sikre et mere lige og retfærdigt samfund.Kasper Brink Mose SF Ungdom Blegdamsvej 24 A København N.

Lederen af en muslimsk friskole fik besked på at smutte, da 15-20 mænd tiltvang sig adgang til skolens grund.Københavns Politi måtte flere gange rykke ud til Den Islamisk Arabiske Friskole (DIA Privatskole) på Nørrebro i fredags.Det skyldes, at en gruppe af fædre til tidligere elever sammen med uniformerede vagter var trængt ind på skolen og ville smide skoleleder Michael Gravesen ud, samtidig med at de ville have hans nøgler.»Pludselig stod der 15-20 mænd.De ville overtage skolen. De forlangte, at jeg skulle gå -og sagde, at jeg var fyret. Men det kan de jo ikke. Jeg er ansat af bestyrelsen,« siger skolelederen til Ekstra Bladet.Truende adfærdPå grund af deres truende adfærd valgte Michael Gravesen at gøre, som der blev sagt.' De fortalte mig, at vi enten kunne gøre det på den nemme måde eller på den hårde måde', har han efterfølgende skrevet om hændelsen på skolens hjemmeside.Mandag var der igen ballade, idet en stor gruppe mennesker -heriblandt nogle af forældrene, som var til stede om fredagen -dukkede op foran skolen.Ifølge skolelederen handler optrinene om, at nogle af forældrenes børn er blevet bortvist fra skolen, fordi forældrene ikke var tilstrækkeligt samarbejdsvillige.»De har fået de chancer, de skulle have. Men de har modarbejdet skolen. På et tidspunkt er det farvel og tak,« siger skolelederen, som kalder de utilfredse forældre ' bøller'.Forlod stedet roligtTil Jyllands-Posten bekræfter vicepolitiinspektør hos Københavns Politi, Jakob Vilner, at politiet var til stede på skolen fredag aften omkring kl. 19.»Vi oplevede, at der var kommet mennesker ind på skolen, som var uønskede på stedet, og som var utilfredse med den måde, skolen ledes på af skolebestyrelsen, som man er uenig med. Vi tog en snak med dem om, at de skulle finde en anden måde at håndtere det på og bad dem forlade stedet. De gik uden problemer, og der var ingen voldsom konflikt,« siger han.Ifølge Jakob Vilner har skolen oplyst, den vil gå videre med sagen via sin advokat, og derfor foretager politiet sig umiddelbart ikke mere.DIA Privatskole er lige nu under tilsyn af Styrelsen for Undervisning og kvalitet/ ritzau/.mama@bt.dk 

Trods regeringens krav om handling fortsætter den omstridte imam Mundhir Abdallah med at udtale sig hadefuldt i Danmark.Mundhir Abdallah blev danmarksberømt, da Kristeligt Dagblad den 10. maj kunne fortælle, at imamen ved en fredagsprædiken i Masjid Al-Faruq-moskéen i Heimdalsgade på Nørrebro i København den 31. marts havde opfordret til drab på jøder.Det førte blandt andet til, at Det Jødiske Samfund i Danmark henvendte sig til politiet, som nu efterforsker sagen.Ifølge en oversættelse fra arabisk til engelsk, som det arabiske institut Memri har lavet, indtog Mundhir Abdallah den 16. maj så igen moskéen på Nørrebro. Her svarede han i en tale blandt andet på den kritik, som en lang række danske politikere fremsatte mod ham tidligere i maj, ligesom han også gentog, at Israel skal udslettes.Derudover forklarede han flere terrorangreb i Europa med vestlige landes krigsindsats i muslimske lande: " Også i dette land er muslimer genstand for uophørlige angreb. Medierne har behandlet islam på en negativ måde i årtier, præsenteret islam som en religion af terrorisme, drab, forbrydelser og vold. Deres foragtelige medier skjuler den virkelige sandhed: at muslimer er ofre for Vestens kolonisering. Vesten har tortureret dem i mere end 200 år og begået grusomheder mod dem," sagde Mundhir Abdallah ifølge Memri TV og fortsatte: " Men når vi ytrer ét enkelt kritisk ord mod den jødiske plyndringsenhed eller mod den vestlige kolonialistiske politik i vores lande, eller når vi kritiserer deres foragtelige kultur - en kultur af aids, stoffer, homoseksualitet, familiers opsplitning og den kolonialistiske kontrol over 90 procent af landets rigdom - så tyer de (politikerne, red.) til hensynsløs vold gennem de løgnagtige, foragtelige medier. Det skete også for mig efter min fredagsprædiken om Israel," sagde Mundhir Abdallah med henvisning til den meget omtalte prædiken i Nørrebro-moskéen den 31. marts.Kristeligt Dagblad har været i skriftlig kontakt med Mundhir Abdallah, som dog understreger, at han ikke har yderligere kommentarer til videoen.Imamens nye udtalelser i Danmark får nu igen Socialdemokratiet til at kræve handling fra regeringen." Det bør igen give Udlændingestyrelsen anledning til at kigge på den pågældende imam. Og det undrer mig faktisk meget, at det ikke allerede er sket som følge af udtalelserne fra begyndelsen af maj. For det går jo ikke, at vi giver rum til disse mennesker, når de opfordrer til had," siger partiets retsordfører Trine Bramsen.Justitsminister Søren Pape Poulsen oplyser nu til Kristeligt Dagblad, at de nye udtalelser også vil indgå i politiefterforskningen af imamens opfordring til drab på jøder: " Vi finder os i meget her i Danmark. Men udtalelser som disse bør vi alle stå sammen om at fordømme på det kraftigste. Imamen puster til et had mellem befolkningsgrupper, som aldrig må slå rod her i Danmark. Vi må - på tværs af religiøse skel - stå sammen om at tale hadet imod. Politiet er i fuld gang med efterforskningen af imamens første udtalelser, og det her kommer også til at indgå i efterforskningen," udtaler Søren Pape Poulsen.Men den nye sag med imam Mundhir Abdallah understreger, hvor svært det - trods en imampakke - er at bremse disse såkaldt hadprædikanter.Det siger lektor Brian Arly Jacobsen fra Københavns Universitet. Han forsker i religion og politik og har set imamens syv minutter lange tale." For eksempel kan han ikke placeres på en sanktionsliste, hvis han er statsborger eller har opholdstilladelse i et EU-land, som flere medier blandt andet har fortalt. Som del af den såkaldte imampakke findes også en lov om hadefulde ytringer, men hvis der argumenteres med, at det er sagt i en politisk sammenhæng, så er spørgsmålet, om man derved kan komme uden om den nye lovgivning.Hizb ut-Tahrir, som moskéen er knyttet til, er et politisk parti, og derfor vil de måske fremføre et argument om, at ytringerne er fremsat under et politisk møde, og at de derfor ikke er strafbare," siger Brian Arly Jacobsen.Hos Det Jødiske Samfund i Danmark finder formand Dan Rosenberg Asmussen de nye udtalelser fra imamen " bekymrende"." Hvis dette er et forsøg på at sige, at han er blevet misforstået eller overfortolket, er det ikke lykkedes særlig godt.Tværtimod fremstår udtalelserne, som om de er båret af et dybt had. Det er bekymrende," siger Dan Rosenberg Asmussen.birk@k.dk WWVi finder os i meget her i Danmark.Men udtalelser som disse bør vi alle stå sammen om at fordømme på det kraftigste. Imamen puster til et had mellem befolkningsgrupper, som aldrig må slå rod her i Danmark.SØREN PAPE POULSEN (K), JUSTITSMINISTER.Fakta: Sagen kortDen 10. maj kom det frem, at imamen Mundhir Abdallah ved en fredagsprædiken i Masjid Al-Faruq-moskéen i Heimdalsgade på Nørrebro i København havde opfordret til drab på jøder.Moskéen er tilknyttet det islamitiske politiske parti Hizb ut-Tahrir. Moskéen har tidligere været i offentlighedens søgelys, da det kom frem, at terroristen Omar el-Hussein besøgte moskéen inden sit angreb mod blandt andet den jødiske synagoge i 2015.Også dengang blev der i moskéen opfordret til drab på jøder. Politikere har over en bred kam forlangt myndighedernes indgriben efter imam Mundhir Abdallahs udtalelser.
Den kontroversielle imam Mundhir Abdallah har påny været i Nørrebro-moské med hadefulde ytringer om jøder og Vesten, siger amerikansk institut. Justitsminister fordømmer de nye udtalelser, der vil indgå i politiefterforskningen.
Natten til søndag blev der holdt et utraditionelt og ulykkeligt møde i Islamisk Trossamfunds moské i København. Deltagerne på mødet var en imam, en gruppe lokale fædre og repræsentanter for de to kriminelle grupperinger, der i flere måneder har hærget især Nørrebro med skyderier, der indtil videre har kostet tre mennesker livet. Da deltagerne forlod moskéen, havde de givet hinanden håndslag på det, der i medierne blev præsenteret som fire ugers våbenhvile.Man kan næsten ikke forestille sig en mere tydelig og trist illustration af et parallelsamfund.En gruppe fædre og en lokal moské har så tætte kontakter til hovedpersonerne i en dødelig bandekrig, at de kan indkalde dem til et møde, hvor de med den autoritet, islam åbenbart har i disse kredse, kan aftale en våbenhvile. Men har man en viden om, hvem der gør gaderne utrygge og dræber andre mennesker, går man da til politiet, ikke til imamen.Konsekvenserne af aftalen er på alle måder beklagelige.Nu har den lokale moské og fædregruppen til dels gjort sig selv medansvarlige for kon-fliktens videre forløb, for hvad vil de gøre, når de fire ugers våbenhvile udløber - eller eventuelt ikke holder, hvilket bestemt ikke er urealistisk? Og hvilket signal sender fædregruppen og moskéen ikke til de Nørrebroborgere, der jævnligt har efterspurgt mere politi og øget støtte fra social-og gadearbejdere? Sidst, men ikke mindst er aftalen med til at fastholde Nørrebros mest udsatte børn og unge i et parallelsamfund, hvor de ikke lærer at se myndighederne, herunder politiet og retssystemet, som en støtte og sikkerhed, men som en modpol til deres lokalmiljø, deres religion og deres omgangskreds.Man kan til nød forsvare aftalen som et desperat forsøg på at skabe en lille pause i skyderierne, der angiveligt handler om de to banders krig om narkomarkedet i København.Men selv de bedste intentioner kan ikke forsvare, at en relativt stor gruppe af borgere, nemlig fædrene og moskéens repræsentanter, hæver sig over lov og ret ved ikke at gå til myndighederne, når de åbenlyst ved, hvem der styrer bandekrigen.Ønsker vi et helt samfund, hvor borgere på tværs af religiøse, etniske og kulturelle skel kan leve sammen, skal vi ikke acceptere, at så alvorlige problemer som en bandekrig med flere dræbte forsøges løst i en kulturel og religiøs boble af bandemedlemmer, moskérepræsentanter og fædre.Derfor kan man også undre sig over, at en ledende politiker som Københavns overborgmester Frank Jensen (S), der for øvrigt selv har været justitsminister og dermed politiets øverste chef, på Facebook har rost moskéaftalen som " weekendens bedste nyhed".Det signalerer nærmere en borgmester, der er klar til at lade en stor gruppe borgere sejle deres egen sø. Det kan man kun beklage. I Danmark bør straffeloven til enhver tid veje tungere end tuskhandel med kriminelle.Også på Nørrebro.
Kristeligt Dagblad mener Nørrebro skal ikke sætte sig uden for samfundet i bandekrig.
I godt og vel 25 år - siden 1991 - har København haft, hvad ikke bare musikelskere, men også Jazzhouse selv stolt har omtalt som en nationalscene for jazz.Men med udgangen af i år ser det ud til at være slut.Jazzen skal rømme sine lokaler i Niels Hemmingsens Gade ved Strøget, der ellers blev renoveret for fem år siden. Dermed bliver jazzen jaget ud af centrum af den by, der i mere end et halvt århundred - siden store amerikanske navne blev trukket til byen i 1960' erne - set med udlandets øjne har haft en særlig status som europæisk jazzby.Den kunstneriske leder af Jazzhouse, Bjarke Svendsen, ændrede i 2013 programlinjen, så jazzen blev reduceret til at udgøre en mindre del af Jazzhouses nye, avantgardistiske musikprofil.Grænsesprængende eksperimenter skubbede saxofoner og basser ud på sidelinjen, og støjrock og andre musikalske subgenrer fik plads i jazzhuset.Med de nu offentliggjorte flytteplaner, der rykker Jazzhouse til en mindre scene i periferien af Københavns centrum, bliver det for alvor svært at forestille sig, at meget af den nutidsjazz, der ellers helt oplagt hører til på det regionale spillested Jazzhouse, har en fremtid her.Det indre København beholder selvfølgelig Jazzhus Montmartre i Store Regnegade, men med plads til mindre end 100 publikummer og en vanskelig økonomi er der ting, de helt enkelt ikke kan løfte.På kanten af aftaleBjarke Svendsen, som leder både spillestedet Global og Jazzhouse, kommer selv ud af et verdensmusiknetværk med en fortid på spillestedet Atlas i Aarhus, der har blandet genrer som world, folk og jazz, og hans musikfilosofiog musikforståelse er udpræget grænseløs.Det aftryk, han i disse år afsætter på jazzen i København, består derfor alt andet lige, set fra jazzmiljøets side, i en svækkelse af jazzens vilkår.Også selv om andre - han selv inklusive - vil kalde det for en saltvandsindsprøjtning og en revitalisering af en genre, han har sagt er i hvert fald delvis »reaktionær« og »bedaget«. Bjarke Svendsen har taget sine hug for det og forsvaret sit koncept, selv om det ligger langt fra kernen af den rammeaftale, Jazzhouse tidligere har indgået med de bevilgende myndigheder, Statens Kunstråd og Københavns Kommune.Nu tager han fuldstændig styringen, og med udflytningen til Nørrebro får jazzen det for alvor vanskeligt.København har energiske små undergrundssteder for samtidsjazzen som Huset og 5e i Kødbyen.Men for jazzmiljøet bliver det et stort tab, at jazzen fra nytår helt mister sin samlende nationalscene i hjertet af København og må flytte ind hos verdensmusikfolket på Nørrebro. Et tab, der - selv om beslutningstagerne afviser, at der er tale om en spareøvelse - efter alt at dømme kommer til at koste jazzen dyrt.thomas.michelsen@pol.dk 
KOMMENTAR Jazzen har været marginaliseret på det, der ellers blev stiftet som Danmarks nationalscene for jazz. Med udflytningen af Jazzhouse til Nørrebro fra årsskiftet får jazzen det for alvor svært.
I løbet af de seneste dage har der ifølge Berlingskes oplysninger været intensive forhandlinger mellem banderne Loyal to Familia (LTF) og Brothas for at sikre, at den månedlange våbenhvile, der blev indgået mellem parterne midt i november, kunne blive permanent. Den oprindelige aftale udløb mandag aften.Længe så det - ifølge Berlingskes kilder i miljøet - ud, som om en mere varig aftale kunne landes søndag eller mandag. Centrale skikkelser i begge grupper havde ifølge avisens oplysninger nikket ja til at indstille skyderierne i hovedstadens gader, men da aftalen skulle endeligt besegles, var centrale personer fra den ene gruppe rejst til udlandet. En forlængelse af våbenhvilen er derfor blevet kompromisset.»Der er indgået en uformel aftale. Det betyder, at parterne har sagt ja til at lade hinanden være foreløbigt, men det er ikke godt nok endnu.Vi skal have dem til at mødes og give hånd på det, før vi kan tale om en egentlig aftale,« siger en kilde i miljøet til Berlingske.Forhandlingerne mellem parterne går ifølge Berlingskes oplysninger alene på, at de skal blive enige om at lægge våbnene. Således er der angiveligt ingen yderligere betingelser, som forpligter parterne, og det betyder, at kon-flikten mellem dem i princippet fortsat kan ulme, men uden brug af våben.I spidsen for forhandlingerne har stået en gruppe fædre fra Nørrebro, Nordvest, Tingbjerg og Mjølnerparken, som har mæglet mellem de to bander.Gruppen af fædre vil i de kommende dage fortsætte forhandlingerne for at få parterne til at mødes fysisk og give hånd på, at de indstiller bandekrigen.Den oprindelige aftale om en våbenhvile blev indgået 11. november af en gruppe bestående af fem-ti fædre. Ingen repræsentanter fra de to grupper var til stede under mødet, men parterne havde via forældrene givet deres accept af våbenhvilen, fortæller kilder tæt på forhandlingerne.Forældrene fortæller, at de er trådt ind som mæglere i konflikten, fordi de er trætte af at være gidsler i deres egen bydel og trætte af at være konstant bekymrede for, om deres børn bliver de næste tilfældige ofre for bandekrigens raseren. Ingen af dem, Berlingske har talt med, ønsker at stå frem med navn.annj@berlingske.dk matg@berlingske.dk Fakta: FAKTA Bandekrig i københavnBandekrigen har hærget København siden begyndelsen af sommeren og kulminerede hen over ti dage sidst i oktober og først i november, da tre personer blev dræbt.I alt har politiet registreret 38 skyderier som følge af konflikten. Flere tilfældige er blevet ramt.På den ene side af konflikten står Loyal to Familia (LTF), der udspringer fra Blågårds Plads på Indre Nørrebro, og på den anden står Brothas, der har base i Mjølnerparken på Ydre Nørrebro, sammen med en gruppering fra Københavns nordvestkvarter.OVERBLIK Politiet trods fredsaftale: Der er fortsat »betydelig risiko for angreb«Selv om der tales om våbenhvile og forsøg på indgåelse af en »fredsaftale« mellem de to fremtrædende bandegrupperinger i København, Loyal to Familia (LTF) og Brothas, ser politiet tegn på, at bandekonflikten fortsætter.Københavns Politi vurderer således, at der fortsat er en betydelig risiko for angreb, siger politiinspektør Torben Svarrer og uddyber: »Selv om vi ikke har set nogen voldsomme anslag den seneste måned, har der trods alt været en episode med eksplosivstoffer, som vi tilskriver miljøet, og der er også fundet slag-og stikvåben.« Politiinspektøren henviser til eksplosivstoffer, der 24. november blev fundet under en Audi i Nordvest. Politiet ved med sikkerhed, at bilen er blevet benyttet af folk med tilknytning til bandemiljøet. Ifølge Ekstra Bladets oplysninger var det en kraftig håndgranat med snoretræk til det ene hjul, der var monteret under en Audi S4, som skulle bringes til sprængning, når bilen satte i gang.Ifølge Ekstra Bladet var det et 32-årigt bandemedlem fra Mjølnerparken, der rådede over bilen, så der kan have været tale om et attentatforsøg på bandemedlemmet.Sprængstoffet blev fundet samme dag, som den 32-årige blev anholdt og varetægtsfængslet i en anden sag, hvor han er sigtet for besiddelse af to skydevåben, der tidligere blev fundet i en ulåst campingvogn på Emdrupvej.Københavns Politi vil ikke kommentere ovenstående oplysninger, men Torben Svarrer fastslår, at »så længe, der ikke officielt er indgået en aftale om fred, vurderer vi, at risikoen stadig er til stede.« Adspurgt hvad han mener med »officielt«, forklarer han: »Det handler om, at bandegrupperingerne officielt melder ud, at nu er der indgået en aftale om fred. Hvis der indgås sådan en aftale, finder vi formentlig heller ikke våben, og så ser vi ikke voldelige sammenstød. Lige nu er der ikke nogen ændring i vores indsats. Vi følger udviklingen, og vi er stadig lige så massivt til stede og efterforsker i højt gear.« Torben Svarrer afviser, at politiet på nogen måde har været involveret i den aftale, fædregruppen har forsøgt at forhandle igennem.
Den månedlange våbenhvile mellem Loyal to Familia (LTF) og Brothas blev ifølge Berlingskes oplysninger forlænget mandag. En mere varig aftale så ud til at være inden for rækkevidde, men da parterne skulle mødes, manglede nøglepersoner fra den ene gruppering.
Børnene har selv fået børn. Joblivet lakker mod enden. For 8 procent af danskere over 55 år - over 80.000 borgere - gør det tanken om et bofællesskab med andre livlige ældre aktuel.Det viser ny rapport fra Realdania, der nu skubber bag på nye seniorboliger.Max Pedersen, antropolog med speciale i ældres boformer, kalder seniorbofællesskaber en klar tryghedsskabende succes.Selv om de fleste i boligsektoren i begyndelsen opfattede det som en skidt idé udtænkt af ' hentehårshippier'.»Men konklusionen er, at de leverer varen: Tryghed og netværk.70 procent betragter flere af deres naboer som venner. Over 90 procent føler sig trygge i deres bolig. Og 80 procent synes, at det sociale niveau er helt i orden, hverken for meget eller for lidt«, siger han med henvisning til den rapport, han har udarbejdet for Statens Bygningsforskningsinstitut.Max Pedersen ser seniorbofællesskaberne som en ny måde at definere alderdommen på. Og han tror, der er behov for boligformer, der er lige så forskellige som de ældre selv. Fra det kollektivistiske bofællesskab til seniorpensionater, hvor man ad hoc har adgang til andre og til at købe en række services.»Vi vil kolonisere de sidste år af vores liv sammen med andre. For nogle er det et defensivt behov for tryghed og samvær, for andre noget mere offensivt, hvor man vil have mest muligt ud af det sidste kapitel af livet. Hvor vi har flere år og flere penge at gøre godt med end nogensinde før«.Over 20 år undervejs Sidder du medSidder du med boligovervejelser for de sidste kapitler af livet, skal du nok se at komme i gang.Karen Henriksen, tidligere lærer på Nørrebro, gik allerede for 20 år siden i gang med at udvikle ideen om et bofællesskab for modne mennesker i Ollekolleforeningen, som hun var formand for i nogle år, men uden at det lykkedes. Selv om over 1.000 medlemmer fandt budskabet interessant, var det først, da hun og veninden Lisbeth ' Skrald' Simonsen (tilnavnet kommer fra mange år som ansat i Miljøpunkt Nørrebro) fandt politisk opbakning i Københavns Kommune, at projektet på Nørrebro kom i skred efter 2009.»Lisbeth og jeg var helt enige om, at vi ville blive gamle på samme måde, som vi har levet vores liv: aktive og sammen med andre mennesker«, siger Karen Henriksen, der nu er 77 år.Sammen med veninden tog hun initiativ til Den 3. Revle, et bæredygtigt bofællesskab med økologisk fællesspisning, fælleshus og aktiviteter i lokalsamfundet, som netop har fået sidste godkendelse af Københavns Kommune.Bofællesskabet på Tikøbsvej nær Nørrebro Station blev undervejs ramt af en lang række forhindringer med økonomi og tilladelser.Men efter 8 års energisk samarbejde med en masse andre engagerede mennesker er det nu endelig lykkedes dem at få et projekt med 33 lejligheder op at stå. Første spadestik tages til sommer med indflytning i det almennyttige boligbyggeri om et år. Så hvis alt går vel, vil hun kunne fejre sin 80-års fødselsdag i den nye bolig i sommeren 2019.Berigelsen af hverdagenEn af dem, der står klar til at flytte ind, er Bjarne Madsen, 64 år og økonomiprofessor ved Center for Regional og Turismeforskning ved Københavns Universitet, indtil han går på pension til næste år.»Jeg boede i kollektiv som ung. Efter mange år med almindeligt familieliv med børn, så synes jeg, det er en god idé for både mit parforhold og for livet sammen med andre. At vi kan blive ved med at have vores tosomhed, samtidig med at vi deler interesser med andre«, siger Bjarne Madsen.»For det første er der fællesspisningen, hvor vi får muligheden for at berige hinanden.Der er mange med forstand på gode råvarer og god mad. Så er der forskellige aktiviteter. Hvor vi er allerede i gang med biografgruppe, har en vandregruppe og så går vi ud og hører musik. Mange er også allerede nu aktive i lokalmiljøet«. Også hos Realdania, en fond, der arbejder for at fremme livskvalitet gennem byggemiljø, er der begejstring for de nye boformer.»Vores dagsorden er ensomhed. De, der bor i bofællesskaber, føler, de har en højere livskvalitet«, forklarer Per Schulze, programchef fra Realdania, der har fået udarbejdet analysearbejde fra bl. a. Socialforskningsinstituttet, Methods og Rambøll.Derfor har de nu sat et udviklingsprojekt i gang sammen med pensionskassen PKA og FB Gruppen om 50-60 fællesskabsorienterede seniorboliger ved det gamle grønttorv i København. Her arbejder man med det vertikale fællesskab, altså gentænkning af den gammeldags opgang, hvor man kommer hinanden ved. Og hvor nogle fællesområder er integreret, for eksempel en slags fælles dagligstue, hvor man kan sidde med sin laptop eller bare hygge sig. Han siger: »Analyserne viser, at 8 procent af dem, der er over 55 år, overvejer seniorboliger; det svarer til godt 80.000 mennesker. Og lige nu er der kun plads til omkring 7.000 borgere i de bofællesskaber, der findes.Lad os bare sige, at hvis halvdelen vil gøre alvor af overvejelserne, så hænger markedet meget dårligt sammen«.Den 3. Revle holder infomøde søndag 23.april. Se mere på 3revle.dk.per.munch@pol.dk Fakta: SENIORBOLIGER ÅR 2017 NYE BOLIGFORMER1987. Lejerbo etablerer det første ' ollekolle' i Mjølnerparken på Nørrebro, sat i værk af en gruppe kvinder fra København.1990' erne. Boligtrivsel i Centrum - foreningen får en del boligselskaber og kommuner i Danmark med.2017 er status 250-300 seniorbofællesskaber.65 procent er almennyttige boligbyggerier, 30 procent er andel, 5 procent andre former.Kilde: Max Pedersen, antropolog.
Mange over 55 år drømmer om at bo i et fællesskab med ligesindede. Men lige nu er der kun 7.000 boliger til seniorer, der vil dele liv med jævnaldrende.
Kun én ud af fire gæster i de store teatre i Det Københavnske Teatersamarbejde - Folketeatret, Nørrebro Teater, Betty Nansen samt Republique og Østre Gasværk Teater (der nu er fusioneret til ØsterbroTeater) - vælger at aflægge besøg i et KbhT-teater i den efterfølgende sæson. Og kun mellem fire og otte procent kommer igen de efterfølgende tre sæsoner.Den ringe publikumsloyalitet fremgår af en ny stor publikumsanalyse, Det Københavnske Teatersamarbejde, KbhT, har fået udarbejdet på baggrund af de seneste fire sæsoners billetsalg - fra sæson 2013/ 14 til sæson 2016/ 17.Analysen viser også, at helt op til en femtedel af publikum først køber deres billetter en uge før forestillingen - fem procent gør det først på selve dagen - og det gælder også en stigende andel af de såkaldt højfrekvente teatergængere, der ellers traditionelt har planlagt deres teaterbesøg i væsentligt bedre tid.Endelig viser undersøgelsen, at stadig flere mænd i dag står for indkøb af teaterbilletter - faktisk i helt op mod halvdelen af tilfældene - hvor det hidtil især har været kvinder, der tog sig af den sag.Rapporten er den anden store publikumsanalyse, KbhT får lavet inden for få år, bl. a.som konsekvens af et faldende billetsalg siden fællesskabets start i 2006. Og den anbefaler, at man - i stedet for at prøve at genskabe tidligere tiders loyalitet over for det enkelte teater - udnytter publikums positive teateroplevelser til at sælge tilsvarende forestillinger, også selv om det ikke er på ens eget teater.Der skal med andre ord samarbejdes mere på tværs af teatrene i fællesskabet i stedet for at se hinanden som konkurrenter.»Det skal vi nu drøfte med teatrene. Men jeg håber, der vil være opbakning til det. For det er noget af det, som der ifølge konsulent-firmaet er meget at vinde ved,« siger KbhTs formand, Lisbeth Lollike, som også mener, at teatrene skal blive bedre til at kommunikere til folk, der ikke har tradition for at gå i teatret.»Tidligere undersøgelser har vist, at der for nogle er en barriere i forhold til at gå i teatret - de tror, man skal have fint tøj på og være i meget god tid. Og det er jo ikke nødvendigt. I dag er det lige så let at købe en billet til teatret som at købe en biografbillet, men det er der mange, der ikke ved,« siger hun.Nørrebro Teater er et af de teatre, hvor de nye tendenser hos publikum er slået kraftigst igennem. Bl. a. står mænd for hele 51 procent af billetkøbene til teatrets forestillinger, og teatret har allerede i mange år haft et større løssalg end de øvrige teatre.Teaterchef Mette Wolf tror sagtens, teatrene kan finde sammen om et øget samarbejde.»Det er vigtigt, at vi står sammen. Hvis jeg har en børneforestilling, kan jeg godt opfordre folk til at se en tilsvarende forestilling på Folketeatret eller Gasværket. Det vil også være en hjælp til mennesker, der ikke er vant til at gå i teatret,« siger hun.»En god oplevelse i teatret giver lyst til at se mere, og det kommer os alle til gavn. Vi har allerede en masse samarbejde om f. eks. billetsalg, skoleforestillinger og tekstning af forestillinger - og denne undersøgelse er jo også et godt eksempel på det.« Hun glæder sig over, at rapporten også viser en bevægelse hen imod, at teaterpublikummet i højere grad svarer til den generelle befolkningssammensætning.»Den tendens skal vi forsøge at styrke ved at lave noget, der føles inkluderende for flest muligt. Ikke mindst for Nørrebro Teater, der ligger et sted med stor mangfoldighed, er det vigtigt, at vi afspejler vores publikum,« siger hun Stig Jarl, lektor ved Institut for Kunst og Kulturvidenskab på Københavns Universitet, er overrasket over den lave loyalitet, som fremgår af KbhTs publikumsanalyse.»Det er ikke nyt, at folk primært går efter bestemte typer af forestillinger eller bestemte skuespillere,« siger han. »Det er kun Det Kongelige Teater og så naturligvis teatre i provinsen, hvor udbuddet er mere begrænset, der har et egentligt stampublikum. Men når man tænker på hvor mange forskellige produktioner, som KbhT-teatrene udbyder, er det lidt rystende, men også interessant, at der kun er fire-otte procent af publikum, der hænger fast efter tre sæsoner. Det tyder på et bredere teaterforbrug, end vi hidtil har vidst.« Han glæder sig over, at KbhT har taget initiativ til publikumsanalysen, men mener også, der er behov for, at nogen sætter midler af til en større analyse, der dækker hele det danske teatermarked.»Jeg synes, det er rigtig fint, at vi her har en teaterorganisation, der laver nogle analyser og gerne vil fortælle offentligheden om dem. Men det er lidt synd, at man i rapporten kun tænker teatrene i KbhT isoleret,« siger han.»For mig at se må konklusionen være, at det eneste rigtige for KbhT er at tænke markedsføring i samarbejde med andre teatre. Der er allerede et samarbejde via teaterbilletter. dk, men jeg tror, det må kunne betale sig for teatrene i KbhT i højere grad at åbne sig ud mod resten af den københavnske teaterverden og tænke forskellige kreative alliancer ind.« KbhTs formand, Lisbeth Lollike, mener at teatrene i fællesskabet allerede i dag samarbejder meget bredt med andre teatre i hovedstadsområdet.»Når publikum shopper rundt på hylderne, gælder det om at have mange forskellige varer i udbud. Det er netop, hvad vi sikrer gennem samarbejdet i teaterbilletter.dk. Og det rimer godt med undersøgelsens konklusioner og anbefalinger,« siger hun.tmp@berlingske.dk Fakta: KbhT-publikum i tal88 procent af publikum lægger en til to ordrer pr.sæson, 12 procent lægger tre eller flere.31 procent af billetsalget kommer fra folk, der går i teatret tre eller flere gange pr. sæson.20 procent køber billet en uge før forestillingen, fem procent på selve dagen.20 procent af publikum i 2013/ 14 kom igen på et KbhT-teater i næste sæson - i 2015/ 16 gjaldt det 24 procent.Størstedelen af kunderne i KbhT var sidst i teatret i december 2016.Kilde: Konsulentbureauet m/ SIX.44 procent af billetordrerne blev givet af mænd sidste sæson - i 2013/ 14 var det 31 procent.
Kun hver fjerde gæst på et af teatrene i Det Københavnske Teatersamarbejde, KbhT, vælger at besøge et KbhT-teater igen næste år, viser ny stor publikumsanalyse. Teatrene skal styrke det indbyrdes samarbejde i stedet for at se hinanden som konkurrenter, lyder anbefalingen.
Hos Københavns Politi holder ledende politiinspektør Poul Kjeldsen styr på indsatsen mod banderne i et regneark, som har får sine medarbejdere til at opdatere en gang om dagen. Så han kan se, hvordan det går.Skyderier mellem rivaliserende bandegrupperinger blev hverdag for københavnerne i sommeren 2017. Men siden 22. august, hvor fire projektiler borede sig ind i en dør på Solitudevej på Nørrebro, er konflikten stilnet af, hvis man altså måler den på antal løsnede skud i gaderne.Et ny opgørelse fra Københavns Politi tegner et billede af politiets indsats mod banderne. Opgørelsen viser antallet af varetægtsfængslinger, visitationer og fundne våben i relation til bandekrigen.I august løftede Københavns politidirektør, Anne Tønnes, lidt af sløret for strategien mod banderne.Metoden er grundig efterforskning, og målet er at sætte bandemedlemmerne hurtigst muligt i spjældet, lød det.Antallet af kendelser om varetægtsfængsling relateret til bandekonflikten i de af politiet nedsatte visitationszoner på Amager og i det nordlige og nordvestlige København er ifølge opgørelsen 36.Yderligere 13 kendelser om varetægtsfængsling af personer med relation til de implicerede bander, for eksempel Loyal To Familia, kan lægges til.Poul Kjeldsen fokuserer da også på fængslingerne.»Vi ved erfaringsmæssigt, at jo flere vi får anholdt og sat ind, desto større er chancen for at få standset skyderierne. Derfor er jeg tilfreds med antallet af fængslinger. Det er vigtigt, at vi får aktørerne væk, så de ikke skyder mod hinanden på offentlige gader og stræder. Der er nu færre i konflikt ude på gaderne,« siger han.Uden at kende den præcise effekt, vurderer han, at fængslinger af ledende bandemedlemmer også kan være en del af årsagen til det nuværende stop for skyderier.Shuaib Khan, bandelederen fra Loyal To Familia, sidder fængslet for trusler mod en betjent.»Vi har truffet nogle af dem i visitationszonerne. Vi tror, at vi har fat i flere af de rigtige personer,« siger han.Politiet oprettede hen over sommeren flere visitationszoner i byen.Ifølge opgørelsen har politiet foretaget 1.866 visitationer på Nørrebro og i København NV. 104 stik-eller slagvåben er beslaglagt. For visitationszonen på Amager hedder tallene 160 visitationer og ni fundne stik-eller slagvåben. Tallene indeholder også fund af våben ved ransagninger.Samlet set har politiet fundet 23 skydevåben. En pæn del af efterforskningen fremadrettet handler om at knytte disse våben til bandemedlemmer, for de tages sjældent med dem på fersk gerning.»Vi har fundet skydevåben i træer, i buskadser, i trappeopgange, i kælderskakte og i elevatorer. Alle mulige steder. Nogle gange har vi kunnet knytte dem til nogle personer, og andre gange har vi ikke. Men vi har trods alt fundet våben, som man ikke kan bruge til at skyde med igen.« Når du ser på en lille måned uden skyderier, vurderer du da, at bandekrigen er ved at være slut? »Sådan tænker vi ikke. Vi kører indsatsen videre og tilpasser den undervejs. De vælger tid og sted, men vi kan mærke, at når vi stresser dem, så har det en virkning.«.pbu@berlingske.dk 49 personer er varetægtsfængslet i forbindelse med bandekonflikten. 2.026 personer er blevet visiteret i visitationszoner i byen.
Politiet gør status på indsatsen mod banderne i København: 49 personer med banderelation er blevet sat i fængsel, og 23 skydevåben er blevet fjernet fra gaden.
Nok er Brothas-gadebanden lagt i graven, men en række figurer med tilknytning til strukturen i omtalte gruppering synes at være aktiv i den konflikt, der netop nu præger gadebilledet på Nørrebro og i Københavns Nordvest-kvarter.Det erfarer Ekstra Bladet fra kilder med indsigt i miljøet, ligesom politiet er af samme holdning: - Ud fra de navnesammenfald, vi har set, er flere af dem tidligere Brothas-folk, siger Steffen Th. Steffensen, souschef, afdelingen for organiseret kriminalitet, Københavns Politi.- Er Brothas-banden genopstået? - Jeg tror ikke, banden som sådan er genopstået, svarer Steffen Th. Steffensen.Blandt gengangerne er to brødre med indvandrerbaggrund, der onsdag blev fængslet i forbindelse med et skyderi dagen før.Begge har tidligere gjort sig i forbindelse med netop Brothas. Her er den ene for år tilbage dømt for et drabsforsøg i forbindelse med en anden bandekonflikt.Brothas-banden var i mange år fast aktør i en længere række af bandekonflikter i københavnsområdet. Tidligt i 2016 lagde banden dog sig selv i graven, og flere af dens kernefigurer rykkede over og blev dermed en del af Black Jackets-banden.Også denne gruppering var part i en bandekonflikt, og her gik det ikke så godt.Flere tilfældige borgere blev ramt af skud, og efter nogle måneder valgte en del af grupperingen at træde ud.Parterne synes nu atter at stå samlet i konflikten mod LTF, erfarer Ekstra Bladet.Den seneste konflikt har allerede inkluderet både skyderier og voldelige overfald med knive og slagvåben.VisitationszoneOg derfor har politiet for nylig indført en tværgående visitationszone, der dækker dele af inde og ydre Nørrebro samt Nordvest.- Det er uacceptabelt, at vi har områder, hvor banderne kører rundt og skyder på hinanden og stikker hinanden ned og i det hele taget skaber utryghed for borgerne, sagde ledende politiinspektør Peter Dahl.Siden midten af juni har der været mindst ni skyderier på åben gade i København.Konflikten flugter med, at LTF-banden de seneste måneder har været særdeles aktiv.Politiet har beskrevet, hvordan en række figurer med tilknytning til banden er anholdt og sigtet i sager om forskellige former for kriminalitet. Blandt andet afpresning af forskellige erhvervsdrivende.fish@eb.dk 
Medlemmer af tidligere Nørrebro-bande er aktive i aktuel konflikt, vurderer politiet.
Ikke langt fra Nørrebro Station ligger den.Al-Faruq-moskeen på Heimdalsgade. Moskeen, der nu er under anklage for at opfordre til drab på jøder, og som tidligere er blevet knyttet sammen med terroristen Omar el-Husseins angreb på synagogen og Krudttønden i København i februar 2015.Umiddelbart er der ellers ikke meget, der stikker ud midt på Heimdalsgade. Et par minutters gang i den ene retning ligger ghettoområdet Mjølnerparken, og går man i stedet 500 meter den modsatte vej, møder man Nørrebrohallen. Men hinsides porten mod gaden, omme i gården og bag de røde mursten, gemmer den sig. Moskeen, der har tråde til terroristen Omar El-Hussein, Hizb ut-Tahrir, islamister og salafister.I 2015 kom Al-Faruq-moskeen i mediernes og politikernes søgelys, da flere medier kunne berette, at Omar el-Hussein havde været til fredagsbøn i moskeen, dagen inden han dræbte to mennesker og sårede fem politibetjente.Her havde imamen Hajj Saaed afholdt en prædiken, der var stærkt kritisk over for jøder, skrev bl. a. Danmarks Radio, hvilket blev kædet sammen med Omar el-Husseins angreb på først Krudttønden og siden synagogen i Krystalgade, der endte med at koste Finn Nørgaard og Dan Uzan livet.Efterfølgende nægtede moskeens bestyrelsesmedlem Khalid Danø at tage afstand fra angrebet. Kritikken var overfladisk, mente han og så hellere, at man fokuserede på årsagen til, at Omar el-Hussein løsnede skuddene.Alligevel kan man ikke sammenligne moskeen på Heimdalsgade med eksempelvis Grimhøjmoskeen i Aarhus, der er blevet kaldt en »terrorrede« af Folketingets formand, Pia Kjærsgaard, og »Islamisk Stats rejsebureau« af folketingspolitiker Naser Khader (K). Det fortæller Jesper Petersen, der har forsket i islam ved Københavns Universitet, og som nu er tilknyttet Lund Universitet i Sverige.»Grimhøjmoskeen og Al-Faruq-moskeen har to helt forskellige ideologiske udgangspunkter.På overfladen kan de godt minde om hinanden, hvis man bare kigger på kommentarer om jøder. Men den gruppe, pressen ofte bare kalder »ekstremister«, er meget mere nuanceret og fragmenteret end som så,« fortæller Jesper Petersen.Fredagsbøn giver ekko på Christiansborg Ligesom i 2015 er det en fredagsbøn, der nu har bragt Al-Faruq-moskeen i mediernes og politikernes søgelys. 31. marts i år gæstede imamen Mundhir Abdallah moskeen, hvor han prædikede og undervejs læste op fra en antisemitisk hadith, et islamisk skriftsted, hvor der opfordres til drab på jøder. Det kunne Kristeligt Dagblad fortælle i onsdags.»Snart vil der opstå et kalifat, som vil indføre Allahs sharia (...), og som vil befri Al-Aqsa-moskeen (i Jerusalem, red.) fra zionisternes snavs, sådan at profeten Muhammeds ord vil gå i opfyldelse: »Dommedag vil ikke komme, før muslimerne kæmper mod jøderne og dræber dem«,« lød det blandt andet i den prædiken, som moskeen selv optog og har lagt ud på nettet.Det har fået både politikere og ministre til i skarpe vendinger at melde ud mod moskeen.Integrations-og udlændingeminister Inger Støjberg (V) kaldte det på Facebook bl. a. »horribelt, antidemokratisk og rædselsfuldt«, mens justitsminister Søren Pape Poulsen (K) sagde til TV 2, at han agtede at komme efter imamen, hvis det kunne lade sig gøre ifølge loven.Lars Aslan Rasmussen (S) har desuden stillet justitsministeren et såkaldt »paragraf 20-spørgsmål« om, hvad han agter at gøre ved sagen, mens Dansk Folkepartis retsordfører, Peter Kofod Poulsen, har forklaret, at han gerne ser moskeen lukket.Hizb ut-Tahrirs stamstedIfølge islamforskeren Jesper Petersen er det ikke organisationen Hibz ut-Tahrir, der leder moskeen på Heimdalsgade. Men han fortæller derimod, at medlemmer af den stærkt polariserede organisation ofte besøger moskeen, og at den er lidt af et stamsted for dem.»De kommer i moskeen, og nogle gange ser man medlemmer af Hibz ut-Tahrir lede fredagsbønnen.Imam Mundhir Abdallahs fredagsprædiken er lagt på nettet af Hibz ut-Tahrir Skandinavien, så man må antage, at han er forbundet med organisationen,« siger Jesper Petersen, der understreger, at man ikke nødvendigvis kan forvente, at alle tilhørere er enige med imamen.Man er desuden nødt til at se udtalelsen om jødedrab i den rette kontekst, mener forskeren.Moskeen er nemlig kendt for at være samfundskritisk, ligesom Hibz ut-Tahrir er det, og derfor er man nødt til at se imamens udtalelser som en del af den verserende konflikt mellem Israel og Palæstina, mener Jesper Petersen.»Det er en fejlrepræsentation af hans udtalelser, hvis man ikke inddrager den mellemregning, han også har: At der er tale om drab på jøder i en væbnet konflikt mellem Israel og Palæstina. Hvis man glemmer det, bliver det en meget mere forfærdelig udtalelse, end det allerede er,« siger forskeren, inden han afslutningsvis sætter lidt flere ord på den gruppe af mennesker, der benytter sig af moskeen : »Det er en broget flok. Ikke en flok, der tæller eksempelvis feminister eller det store segment af moderate muslimer, men forskellige afskygninger af islamister og salafister, de yderligtgående retninger i forhold til normen.« Kommentar side 27: »Imam-lister løser ikke problemet med de skøre imamaer« Leder side 32: »Stop hadprædikanten på Nørrebro«.mmor@berlingske.dk Fakta: FAKTASagen kort9. maj kunne Kristeligt Dagblad fortælle, at der ved en fredagsbøn 31. marts 2017 i Al-Faruq-moskeen på Heimdalsgade i København var blevet opfordret til drab på jøder.Ordene blev sagt af imamen Mundhir Abdallah og stammede fra en antisemitisk hadith, et islamisk skriftsted.Det har siden fået flere politikere og ministre til at kritisere moskeen på Nørrebro, og flere vil ligefrem have den lukket ved lov.»Det er vigtigt, at politiet ser på, om der er en eller anden måde, man kan komme efter en, der prædiker den her slags had. Kan man det, så kan jeg garantere dig for, at vi kommer efter ham,« har justitsminister Søren Pape Poulsen (K) sagt til TV 2.
Få moskeer i Danmark har de seneste år været lige så meget i vælten som Al-Faruq-moskeen på Heimdalsgade i den københavnske bydel Nørrebro. Berlingske tegner her et portræt af moskeen, hvor terroristen Omar el-Hussein i 2015 var til sit livs sidste fredagsbøn.
Bandeskyderier tvinger fodboldpiger væk fra boldbaner på Nørrebro.Drenge på 8-10 år pisker ubekymrede hen over det blå gulv i Nørrebrohallen.Få hundrede meter derfra ligger de udendørsbaner, som deres klubkammerater plejer at spæne henover, men som torsdag blevet trukket ind i bandekrigen, da en ung mand mistede livet tæt på banerne.Få meter fra Nørrebro Uniteds boldbaner i Mimersparken kørte to maskerede mænd på en sort knallert forbi og affyrede mindst fem skud mod en parkeret bil ved højlys dag torsdag. Den 22-årige Gazan Ali Hussein blev dræbt, hans 19-årige bror såret, og bandekrigen krævede sit tredje dødsoffer på blot ni dage.Drabet kommer i kølvandet på adskillige skyderier på Nørrebro, og derfor har fodboldklubben Nørrebro United nu valgt at tilbyde sine hold at flytte til andre fodboldbaner.Det fortæller formanden for klubben Flemming Jensen.»Vi har hele tiden sagt, at vi var trygge ved at træne i Mimersparken, men vi må acceptere, at der er nogle frivillige og nogle forældre, som er rigtig bange, når der bliver skudt ved højlys dag 20 meter fra vores boldbaner.Det skaber frygt, og det må vi reagere på,« siger Flemming Jensen.Han har talt med Københavns Politi om afviklingen af fodboldtræningen i Mimersparken, men beslutningen om at tilbyde at flytte træninger er klubbens egen og kommer i kølvandet på henvendelser fra bekymrede forældre. De bringer og henter deres børn, og trænere hjælper også med at fragte dem til og fra træning.Skræmt af skud og ambulancerHvordan har du det med, at banderne dikterer, hvor jeres børn og unge kan være »Jeg har det helt forfærdeligt med det. Stod det til mig, så stod vi fast og fortsatte alle aktiviteter, men vi må acceptere, at der er nogle, der føler sig utrygge,« siger Flemming Jensen.Et af de sene pigehold, som normalt spiller efter mørkets frembrud fra 18.30 til 20.00, besluttede at flytte til andre træningsbaner, efter at flere af pigerne blev skræmt ved lyden af skud og hylende ambulancer under en træning. Ambulancerne skulle til et gerningssted blot få hundrede meter derfra ved et hostel på Tagens-vej, hvor én blev dræbt og to såret.»Vi har nogle piger, som spiller sent, og som desværre oplevede, at der var et skyderi ved Mimersparken samtidig med, at de spillede, så nu flytter de for en periode, og så kommer de tilbage, når det har lagt sig,« fortæller Flemming Jensen.Rykker tæt påDe øvrige hold, som har træningstider i dagslys, fortsætter med at spille på banerne, inden de rykker ind i Nørrebrohallen for vintersæsonen.Her var Nørrebro United i går vært for en fodboldturnering, hvor børn tonsede rundt inde på banen, mens en af dem, der kæmper for retten til at kunne benytte boldbanerne ved Mimersparken, fulgte med fra sidelinjen. Børne-og unge-træner Thomas Berg, eller ' Løven' som han bliver kaldt i klubben.Han vil allerhelst leve efter sin mantra om, at udebørn bliver robuste børn, men han anerkender, at deres daglige ' legeplads' bogstaveligt talt er kommet i skudlinjen i den verserende krig mellem banderne Brothas i Mjølnerparken og Loyal to Familia med udspring fra Blågårdsplads.»Det er fædre, brødre og onkler til vores unge, som er blevet dræbt. Det rykker lige pludselig tæt på, og det gør indtryk på vores børn og unge, når de ikke kan komme til fodbold, fordi politiet har spærret området af, fordi en er blevet skudt. Så jeg har fuld forståelse for de forældre og frivillige, som får lyst til at tage deres børn ud, men personligt rykker jeg ikke en meter,« siger Thomas Berg og peger entusiastisk ned på en lille gruppe drenge, som øver kampråb.»Se, det er sådan, det skal være! Vi skal have børn og unge ind i fritidsklubber.Dem, der skyder derude nu, er det for sent at redde med vores klub, men vi skal ind i baggårdene og have fat i deres småbrødre, så de ikke ender i banderne. Jeg gider ikke bruge min energi på at bekymre mig om det, der foregår derude, jeg vil bruge al min energi på at skabe et bedre tilbud til de unge end LTF.« Ikke langt fra hallen holdt i går den blå vogn, som udgør den mobile politistation, der efter det seneste skuddrab er rykket til Mjølnerparken.I politiet ærgrer man sig over, at Nørrebro United tilbyder at flytte hold væk fra Mimersparken.»Vi håber, at de vil genoverveje deres beslutning, og jeg håber, at de gør den om, fordi det er vigtigt for området, at det er områdets beboere, der bestemmer, og ikke bander,« sagde chefpolitiinspektør Jørgen Bergen Skov til TV2 Lorry fredag.ksv@bt.dk '' Det er fædre, brødre og onkler til vores unge, som er blevet dræbt. Det rykker lige pludselig tæt på Thomas ' Løven' Berg, fodboldtræner.Camilla Bang, 30, musiker: »Jeg ser mere politi på gaderne og hører helikopteren, men jeg føler mig ikke utryg. Jeg tænker kun over, hvor jeg går om aftenen. Jeg synes faktisk, det er blevet et rigtig godt område herude, der er gode kræfter, som kæmper for at gøre noget godt for Nørrebro, så det her kan ikke få mig til at flytte. Jeg bliver, til det er overstået.«Pernille Lorentzen, 35, pædagog: »Min kæreste er født og opvokset på Nørrebro, vi elsker Nørrebro, men vi er begyndt at tale om, at vi skal væk. Hvad er det for et liv, vores børn får her Måske bliver de ikke bandemedlemmer, men måske gør deres venner Vi vil så gerne sige, at vi ikke vil lave om på vores liv, men vi er også nødt til at se realistisk på det, der sker omkring os. Forleden skulle jeg hjem fra Rigshospitalet om aftenen med barnevogn, og jeg endte med at løbe gennem Nørrebro, fordi jeg ikke følte mig tryg.«Andreas Carlsen, 35, studerende: »Min kæreste og jeg har besluttet, at vi ikke længere går tur ved Mimersparken med barnevognen pga. de skyderier, som har været i området. Jeg har lyst til at sige, at vi ikke vil lade os påvirke, men det gør vi alligevel. Jeg har boet her hele mit liv, og det får os ikke til at flytte, men det får os til at tænke os om.«Kamilla Amstrup, 27, elektriker: »Jeg arbejder lige omme bag ved Mjølnerparken og registrerer det mest ved, at der er meget mere politi til stede på gaderne, og at der er flere grupper af unge, som hænger ud rundt omkring. Det gør mig ikke utryg. Jeg har ikke lyst til at lade mig skræmme, så jeg går og cykler, hvor jeg plejer.«.
BANDEKRIG De seneste skuddrab har gjort det sværere for flere at sende deres børn til fodbold.
Jeg kom uvægerligt til at tænke på den tidligere irakiske informationsminister Mohammed Saeed al-Sahhaf - måske bedre kendt som Komiske Ali - da jeg forleden så vort lands justitsminister, Søren Pape, selvtillidsfuldt erklære, at nu var den utålelige og groteske bandekrig kulmineret og ville aftage.For NU ville den handlekraftige regering sætte ind med diverse stramninger og forbedringer. Igen-igen.Komiske Ali gjorde som bekendt sig selv herostratisk berømmet ved gang på gang indædt at fastholde, at Irak ikke var ved at blive invaderet af amerikanerne, selv om vi alle på tvtransmissionerne kunne høre eksplosionerne i baggrunden. Det var selvsagt ikke specielt befordrende for hans troværdighed.På samme måde er det heller ikke specielt befordrende for hverken regeringens eller justitsministerens troværdighed, at der blot få timer efter justitsministerens skånselsløse retorik atter blev skudt løs i gaderne på Nørrebro - igen mod fuldstændig sagesløse borgere. Gudskelov er endnu ingen blevet dræbt - men hvor længe varer det ved? Regeringens og politiets magtesløshed udstilles nu dagligt for åben skærm, og det er mildest talt ikke befordrende for danskernes tillid, at vi i dag har en regering, der åbenlyst ikke længere magter at beskytte og sikre sine borgere, alt imens politiet slet og ret må ty til at advare unge mænd mod overhovedet at bevæge sig ud i gadebilledet, for her risikerer de altså ganske enkelt at blive plaffet ned.I København!? I vores Danmark!? Ingen kan i dag være i tvivl om, at vi med de jævnlige skuddueller på Nørrebro nu for alvor mærker de dystre konsekvenser af mange års katastrofal udlændingepolitik, hvor bedrevidende politikere, der mente at være både bedre og mere indsigtsfulde mennesker end flertallet af befolkningen, naivt har spillet russisk roulette med det danske folks fremtid.Én ting er, at regeringen har sovet i timen.En anden ting er, at utallige tidligere regeringer kynisk har negligeret problemets omfang og ladet stå til, mens antallet af utilpassede indvandrere og flygtninge, der ikke ønsker at tage del i vort samfund, er vokset kolossalt. Det er forstemmende - men det ved vi jo.Men at vi også nu skal opleve et politi, der skændes indbyrdes om, hvorvidt man i det hele magter kampen mod banderne, er mildest talt fortvivlende for den almindelige dansker, der som det mindste må kunne gøre sig håb om, at vi dog har et politi, der fungerer; et politi, der én gang for alle kan komme den groteske bandekrig til livs og få udvist de kriminelle sjakaler, der ikke hører hjemme i vores hovedstad eller vores land.Derfor er det også bekymrende at høre, hvordan politiet længe har undladt at tage advarsler og stærkt bekymrede henvendelser fra borgere på Nørrebro alvorligt, og hvordan løsladelsen af et ledende bandemedlem kunne kulminere med, at han blev hentet af en meget stor gruppe bandemedlemmer og kørt hjem til København og fejret og tilbedt som konge af Blågårds Plads - uden indsigelser fra ordensmagten.Selvfølgelig handler det her også om politiets ressourcer. Men det ændrer ikke på, at de store tabere i bandekrigen er de magtesløse, sagesløse og uskyldige borgere.Derfor finder jeg god grund til igen at overveje et forslag, som jeg sidste sommer fremsatte internt i Dansk Folkeparti om at lade danskerne udpege og vælge landets politidirektører, der skal stå til ansvar over for borgerne.Forslaget blev aldrig behandlet, og jeg må indrømme, at det siden gik lidt i glemmebogen. Men måske er det ved at være på tide for alvor at overveje at demokratisere politiet: Ligesom vi har folkevalgte borgmestre, som skal tilgodese deres borgeres tarv, ligesådan bør vi have folkevalgte politidirektører. Det kan være med til at sikre, at almindelige danskeres interesser i højere grad sættes på dagsordenen hos politiet, fordi et valg til embedet som politidirektør kan give borgerne indflydelse på, hvordan politiet prioriterer sagerne i de forskellige politikredse.Det system har man alle dage haft i USA, og i Storbritannien blev det indført for få år siden.I dag oplever vi igen og igen, at politiets prioriteringer på centrale områder synes at være ude af trit med danskernes virkelighed og retsopfattelse, og jeg mener stadig, at vi har brug for et wakeupcall, hvor politiet bliver bragt tilbage til den virkelighed, hvor de fleste borgere befinder sig. For mister vi først tilliden og troen på vort politi, står det virkelig skidt til.Vi er nødt til at sørge for, at politiet går langt hårdere til eksempelvis kriminelle udlændinge, der skal udvises i langt større stil. Det kan vi blandt andet gøre ved at sikre, at de, der har ansvaret for det daglige arbejde, også skal stå til ansvar over for borgerne.For det er borgernes liv, det gælder.39-årig mand stukket med kniv på Amager BROKKEDE SIG OVER SKRALD PÅ GADENEn 39-årig mand blev onsdag eftermiddag blevet stukket med en kniv i låret på Lergravsvej på Amager i København.Vagthavende ved Københavns Politi Thomas Tarpgaard oplyser, at den 39-årige er uden for livsfare og blev behandlet på hospitalet.- Vi håber at undersøgelser på stedet og vidneafhøringer kan føre os til gerningsmanden, sagde han.Kenneth Jensen, den centrale efterforskningsleder ved Københavns Politi, oplyser, at knivstikket ikke er banderelateret.- Vi har afhørt offeret på hospitalet, og umiddelbart handler det om, at offeret påtaler noget affald, der bliver smidt. Og så kvitterer man med et knivstik, siger Kenneth Jensen.Dansk kvinde dræbt i BerlinEn 62-årig dansk kvinde, der var på turistbesøg i Berlin, blev onsdag dræbt i en tra-fikulykke i den centrale del af storbyen, skriver avisen Berliner Morgenpost.Politiet siger ifølge Berliner Morgenpost, at en brandbil, der kørte med udrykning, havde skiftet vognbane og kørt over for rødt for at komme hurtigt frem.I et vejkryds stødte udrykningskøretøjet sammen med en personbil, hvis fører mistede herredømmet over bilen.Personbilen skred ud og fortsatte op på et fortov, hvor den ramte den danske kvinde, som kom gående sammen med sin mand.Kvinden blev dødeligt kvæstet, da bilen maste hende op mod et gelænder til en U-Bahn-nedgang. Kvinden fik førstehjælp på stedet af en læge og blev bragt til et hospital, hvor hun døde.Politiet udvider visitationszonerKøbenhavns Politi etablerer en midlertidig visitationszone på store dele af Amager efter en skudepisode tirsdag.Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest.En visitationszone betyder, at politiet stikprøvevis kan undersøge personers kroppe, deres tøj, genstande og køretøjer.Ifølge politiinspektøren er zonerne et effektivt værktøj til at fjerne våben fra gadebilledet.Den nye zone på Amager indbefatter følgende område: Christmas Møllers Plads mod øst til Vermlandsgade - Uplandsgade - Prags Boulevard - Ved Amagerbanen - Lergravsvej- Strandlodsvej- Øresundsvej- Amagerbrogade og retur til Christmas Møllers Plads.De store tabere i bandekrigen er de magtesløse, sagesløse og uskyldige borgere.
Opinionen.
Svært kvæstet udåndede en 30-årig mand, mens redningspersonale forgæves forsøgte at yde førstehjælp.Sådan var scenariet, da et tidligere bandemedlem med somalisk baggrund tirsdag aften ved 19-tiden som en ud af tre blev af ramt af skud fra det, politiet beskriver som et automatvåben.Den dræbte har skiftet navn flere gange, og i miljøet er han kendt som ' Wurdi'.Den dræbte har i en årrække boet i bebyggelsen Mjølnerparken. Tæt på hans hjem adskilt af en lille pplads ligger A&amp;O Hostel, hvor de tre blev ramt af skud.Her havde den dræbte været del af bandestrukturen Brothas. Egentlig er banden for et par år siden blevet opløst af sine egne medlemmer, men kilder med indsigt i miljøet vurderer, at bandens struktur fortsat eksisterer som et uformelt fællesskab.Dømt i sag om våbenlagerIfølge oplysninger til Ekstra Bladet blev han løsladt i sidste uge efter en kortere dom, som han havde fået for vold mod politiet.Igennem årerne har Brothas været part i mange af de konflikter, der har plaget hovedstaden, og selv om ' Wurdi' ikke har været med i banden fra begyndelsen, så har han i årevis spillet en aktiv rolle der.Han er blandt andet blevet dømt i en sag, hvor Brothasmedlemmer havde nedgravet et mindre våbenlager på en kirkegård i Gladsaxe, hvor de blev anholdt, da politiet troppede op. Her fik den nu dræbte 30-årige lidt over et års fængsel.I årene, der er gået, har han selv været indbragt på skadestuen i forbindelse med skrammer, som han har pådraget sig i forbindelse med banderelaterede sammenstød.Efterlader sig børnFor otte-ni år siden pådrog han sig et skud i låret ved et drive-by-skyderi i Heimdalsgade ikke langt fra Mjølnerparken.Dengang var modstanderne bandefolk fra Blågårds Plads.I april 2013 blev han skåret med et machete-lignede våben i armen under et opgør på en Shell-tank i Københavns Nordvest-kvarter.Den dræbte 30-årige boede sammen med en kæreste, med hvem han har to børn.Og hans familie er nu i stor sorg over drabet.I går mødte Ekstra Bladet den dræbtes far og to onkler, der stod ved Mjølnerparken.- Vi er i stor sorg. Vi ved ikke noget, for vi har ikke hørt ret meget om sagen, fortalte den dræbtes far, mens de to onkler nikkede bekræftende.F lere gange i forløbet ringede faderens telefon, hvor han skulle svare på spørgsmål i forbindelse med den triste sag.Vidner: Så hvordan de kæmpede for hans livEkstra Bladet talte i går med flere beboere i området omkring hostellet på Tagensvej.Ud over at alle var tydeligt chokerede over skyderiet, var fælles for dem også, at ingen havde lyst til at stå frem med fuldt navn og billede af frygt for deres sikkerhed.Rikke, som bor lige over for gerningsstedet, var hjemme, da skuddene faldt.Hun har indvilliget i, at Ekstra Bladet må bruge hendes fornavn. Hun så ikke selve skyderiet, men hørte de høje brag.- Jeg troede, det var fyrværkeri, fordi det gik så stærkt. Fem sekunder, så var det ovre. Skuddene kom lige efter hinanden. Ingen pauser, forklarer hun.FørstehjælpHun for ud i køkkenet, hvor der er direkte udsigt til gerningsstedet.Her kunne hun se politiet ankomme.- De var i gang med førstehjælp på to personer derovre.Jeg kunne ikke rigtigt se ofrene, for de lå bag et banner ved indgangen til hostellet, men jeg kunne se, at de nærmest stod og hoppede for at få liv i dem igen. Det var ret vildt. Det kom rigtig tæt på, forklarer Rikke om de kaotiske scener.Tydeligt berørtInd til en anden af lejlighederne i opgangen åbnede en tydeligt berørt kvinde døren, da Ekstra Bladet bankede på. Hun var ikke hjemme, da skuddene blev affyret, men hun fulgte politiets arbejde ud på aftenen.Med tårer i øjnene og et flakkende blik forsøgte hun at sætte ord på oplevelsen.- Det er frygteligt, fik hun fremstammet, og hun var ikke alene med den holdning.Dem, Ekstra Bladet har talt med, var frustrerede, fordi de troede, at bandekonflikten var begyndt at stilne af.Bandekrigens første dødsofferMeget tyder på, at 30-årig ' Wurdi', der i mange år har været en central del af det københavnske bandemiljø, blev det første dødsoffer i den verserende københavnske bandekonflikt.- Vi har ikke noget om identitet på gerningsmændene.Men det er klart, at det er nærliggende for os at tro, at det her er en del af den igangværende konflikt, som nu har stået på hen over sommeren og efteråret, men måske endda startede i april i år, sagde politiinspektør Torben Svarrer på onsdagens pressemøde.Den ene part i konflikten er banden Loyal To Familia, der udspringer fra Blågårds Plads på indre Nørrebro.Banden fik for alvor vokseværk i foråret, da præsidenten Shuaib ' Shebi' Khan, blev løsladt efter længere tids afsoning.LTF's fremmarch på Nørrebro fik den forhenværende bandegruppering Brothas til at genopstå i en løsere form og dermed blive kon-fliktens anden part.En konflikt, der medførte utallige skyderier på Nørrebro, og hvor det flere gange var helt tilfældige personer, der blev mål for bandernes kugler.I forbindelse med bandekonflikten blev Shuaib Khan fængslet for trusler mod en politibetjent. I fredags blev LTF-præsidenten løsladt.Anklagemyndigheden kræver ham udvist af landet.Bandetalsmand slap med skrammerEn af de andre tre ramte ved tirsdagens drab er ifølge Ekstra Bladets oplysninger identisk med en talsmand for Brothas-banden.Personen, der slap med lettere skader, er identisk med bandetalsmanden Mohammed A kaldet ' Plomo' og ' Mo'.I flere medier - blandt andet Ekstra Bladet - har han udtalt sig om konflikten med LTF.For et par måneder siden mødte Ekstra Bladet ' Mo' på en afsidesliggende parkeringsplads i Københavns omegn. Efter et kort interview stillede ' Mo' dengang fuldt maskeret og med korslagte arme op til et foto i eftermiddagssolen.Et par dage før mødet med Ekstra Bladet tonede ' Mo' frem på TV2, hvor han med hæs stemme sendte en meddelelse til LTF.- Loyal to Familia breder sig til Vestegnen, tager til Jylland og skræmmer de civile.Men det her, det er Nørrebro.Folk er af en helt anden støbning end resten af Danmark. Den er ikke længere.Lad være med at med at tro, at det her er Vojens eller Skanderborg eller et eller andet, sagde han dengang.Det ønskede han ikke at uddybe til Ekstra Bladet.- Jeg har vist sagt det, der skal siges, sagde han dengang.Udtalelserne fik Ekstra Bladets reportere til at spørge, hvorfor han ikke bar skudsikker vest, når han nu havde placeret sig i centrum af bandekonflikten.Til det svarede bandeveteranen noget i retning af, at ' når tiden kommer, kommer den'.Den tredje, der blev ramt, er ifølge Ekstra Bladets oplysninger også bandeveteran.I første omgang var hans tilstand kritisk. Men i går meddelte politiet, at hans tilstand nu var stabil.fish@eb.dk ;db@eb.dk ;km@eb.dk ;
BANDEKRIG: Skudt ned på Nørrebro tirsdag aften.
70 I DAG. Som rektor på Metropolitanskolen kæmpede Hans Lindemann gennem 18 år for at vise, at man kunne drive et gymnasium på Nørrebro i København. Den kamp måtte han til sidst opgive, så han til sin egen store skuffelse blev den sidste rektor på Metropolitanskolen.Til gengæld blev det en lige så stor glæde for ham, at afløseren - Gefion Gymnasium (en sammenlægning af Østre Borgerdyd Gymnasium og Metropolitanskolen, København K ) - som han var arkitekten bag, er blevet hovedstadsregionens mest populære gymnasium. De seneste to år har Gefion Gymnasium fået flest ansøgere af alle, og med 20 procent af eleverne, som har indvandrerbaggrund, har gymnasiet vist, at man kan drive et gymnasium i København med en bred og blandet elevgruppe. Netop som Hans Lindemann altid har ønsket det.Metropolitanskolen var engang kendt som byens fineste gymnasium og blev udødeliggjort af Hans Scherfig i romanen ' Det forsømte forår'. Men for 10 år siden måtte Hans Lindemann erkende, at det var en umulig opgave at drive et gymnasium på Nørrebro, når politikerne havde truffet beslutning om, at de gymnasier, der havde det nemmest - de populære og eftertragtede, der lå i Gentofte eller tæt på det københavnske caféliv - også skulle belønnes med det højeste tilskud gennem taxameterordningen.Metropolitanskolen havde i de år mange glade og dygtige elever, der elskede skolen og fik en god uddannelse, men der var for få af dem. Der kom ikke mange studenter fra Nørrebro, og unge fra andre bydele søgte nødig hen i et område med bandekrig og ballade i Ungdomshuset.Hans Lindemann indså, at det i længden ville blive en underskudsforretning, og derfor endte det med, at Metropolitanskolen og Østre Borgerdyd Gymnasium, som også var nødlidende, fusionerede og tilsammen skabte en stor succes.Det skete, kort tid efter at Metropolitanskolen havde fejret sit 800-års jubilæum.HANS LINDEMANN boede i sine første 16 år i en 2-værelses lejlighed på Østerbro.Hans far var bankmand, hans mor var kontoruddannet, og så var der også en lillesøster i den lille lejlighed. Hans Lindemann blev familiens første akademiker, da han blev cand. scient. i matematik og fysik ved Københavns Universitet.Herefter arbejdede han i 16 år på Falkonergårdens Gymnasium, hvor han blev det, der i dag kaldes vicerektor, før han i 1992 blev ansat som rektor på Metropolitanskolen.Det blev også til 18 år her frem til fusionen i 2010. Efter at Gefion var skabt, holdt Hans Lindemann op med at have fast arbejde, men han er fortsat aktiv i nationalkomiteen for United World College, hvor han er med til at udvælge elever til 2-årige ophold på en UWC-skole, og er i bestyrelsen for UWC Red Cross Nordic i Norge. Han har også siden 2004 været med til to gange om året at arrangere Model European Parliament Baltic Sea Region.Hans Lindemann, der betragter sig selv som københavner med stort K, valgte efter at have boet hele livet i storbyen, at flytte fra Københavns Nordvestkvarter til Allerød sammen med sin kone, der er pensioneret sygeplejerske. Det har den store fordel, at de dermed kom tættere på de to sønner og deres familier med i alt fire børnebørn. Og så kan far og sønner følges ad til byen og de faste pladser på Nedre C i Parken i weekenden.

Det tegnede stort og godt, da komikeren Jonatan Spang og kompagnonen Kitte Wagner sammen overtog rollerne som teaterdirektører for Nørrebro Teater i København tilbage i 2007. Men storhedstiden blev alligevel ikke helt som forventet for standupperen.Den 38-årige komiker fortæller i det nyeste Radio24syv-program ' Det næste kapitel' om tiden, hvor alle papirer og dokumenter pludselig blev hevet ud af deres ringbinds-pladser og kørt igennem en makuleringsmaskine.Der var intet overladt til de nye partnere.Overtagelsen var så rodet og indviklet, at komikeren blev ramt af stor usikkerhed og til sidst måtte erkende, at den manglende søvn gjorde det svært for ham at håndtere den svære situation.Angstdæmpende- Jeg fik noget hjertemedicin, nogle beta-blokkere, og noget sovemedicin. For jeg kunne ikke sove, fortæller komikeren i radioprogrammet.Det stod så slemt til, at Spang kunne være ved at falde i søvn, når han førte en samtale med en, og den anden var i færd med at sige noget.- Jeg var nødt til lige at tage en periode der, da vi overtog Nørrebro Teater, fordi der var så meget, der skulle laves, fortæller han.Men trods de slemme udsigter kom komikeren hurtigt ud af medicin-bruget, da han igen var ovenpå, og overskuddet var tilbage.- Det skete ret hurtigt, at jeg kom ud af det. For jeg er 70' er-opdraget til, at medicin, det er dårligt, det har min mor altid gået og sagt, så det hjalp, fortæller han.- Dengang blev jeg usikker og urolig over mængden af problemer. Men det er angstdæmpende for mig at handle - det er min måde at komme ud af ' bange' på.Komikeren er lige nu aktuel med komedie-filmen ' Alle for tre', der for nylig havde premiere.khh@eb.dk .Fakta: SOVEPILLERSundhedsstyrelsen anbefaler, at man ikke benytter sig af sovemedicin i mere end en til to uger, da det kan øge risikoen for at komme til skade eller at skade andre i trafikken.Samtidig understreger de, at medicinen kun virker det første stykke tid - derefter sætter bivirkningerne ind, så som svimmelhed, problemer med hukommelsen og døsighed.De fleste når ikke at opdage, at de er blevet afhængige af medicinen.Men er du blevet det og stopper brat med medicinen, vil du opleve abstinenser som angst, problemer med at sove og uro.Kilde: Sundhedsstyrelsen.
SPANG: Standupperen fortæller nu om den svære tid, da han blev teaterdirektør for Nørrebro Teater.
En hjemløselandsby på den omstridte grund Jagtvej 69 i København, hvor det autonome miljøs Ungdomshus lå indtil for ti år siden, bliver formentlig kun en realitet i en kort årrække.Da Carsten Houtved fra Udviklingsselskabet af 2010 for syv år siden købte den tomme grund, var det nemlig med en drøm om at bygge ungdomsboliger.Den drøm er intakt, forsikrer projektudvikleren, der nu for en kortere årrække låner grunden gratis ud til det sociale projekt for hjemløse. Det kunne vi i går fortælle her i Politiken.»Der skal bygges noget, som bærer noget af ånden fra Ungdomshuset videre til gavn for de unge.Jeg har skam fået kontakter fra andre investorer, der ville lave helt traditionelt betonbyggeri med eksempelvis en bank i bunden. Men det skal vi altså ikke have - og vi skal nok også undgå McDonald's«, fastslår Carsten Houtved og sigter dermed til, at Ungdomshusets anarkistiske og antikapitalistiske brugere i sin tid havde en særlig forkærlighed for at angribe burgerkæden.For ham er det afgørende at få en helhedsløsning for området omkring ungdomshusgrunden, så der skal en samlet lokalplan til.»Om der går tre eller fem eller syv år, før der kan bygges ungdomsboliger, er ikke så afgørende for mig«, siger Carsten Houtved.Han vil gerne have en mere fremtidssikret løsning, som falder i alles smag, både naboernes og de tidligere ungdomshusbrugeres.Sidstnævnte gruppe har han haft dialog med.Eller i hvert fald nogle af dem, men som Carsten Houtved konstaterer, »er det en fragmenteret gruppe, hvor der ikke er nogen, der repræsenterer alle. Flere af dem er meget imødekommende, andre vil ikke snakke med mig, måske fordi Ungdomshuset blev ryddet, flere år før jeg købte grunden«. Formanden for Nørrebro Lokaludvalg, Mogens Petersen, synes, et hjemløseprojekt på den omstridte grund lyder sympatisk, men understreger, at lokaludvalget ikke har drøftet det endnu Lidt mindre begejstret er han for Carsten Houtveds mere langsigtede ungdomsboligplaner.»Ungdomsboliger er der bygget rigtig mange af, og i bydelen her nærmer vi os, at aldersgruppen 20-30-årige udgør omkring 40 procent. Vi har i det hele taget ikke brug for flere mennesker - vi er den tættest bebyggede bydel i Danmark med suverænt færrest idrætsfaciliteter«, siger Mogens Petersen og tilføjer, at Nørrebro også rangerer lavt med, hvor stor en del af børn og unge der tager del i foreningsliv.Så du vil hellere have en basketballhal med træningslokaler ovenpå? »Ja, det ville nørrebroerne blive meget glade for.En svømmehal ville heller ikke gøre noget«. Politiken har forsøgt at få en kommentar fra de tidligere brugere af Jagtvej 69, der nu holder til i Ungdomshuset Dortheavej 61.Herfra lyder det, at forslaget om at etablere en hjemløselandsby på Jagtvej 69 skal drøftes på morgendagens mandagsmøde. Herefter vil man komme med en udtalelse.flemming.christiansen@pol.dk .Der skal bygges noget, som bærer noget af ånden fra Ungdomshuset videre Carsten Houtved, ejer.
JAGTVEJ 69 Formanden for Nørrebro Lokaludvalg er umiddelbart positiv over for hjemløseprojekt på Jagtvej 69-grunden, men kritisk over for det efterfølgende projekt.
Titlen fortæller tydeligt, hvad det handler om: ' Adis jul - julemusik for dig, der er træt af julemusik' hedder begivenheden, hvor der med sikkerhed ikke vil blive spillet sange af hverken - og vær nu parat - Band Aid, Bing Crosby, The Jackson 5, Mariah Carey, Mel and Kim, Shakin' Stevens, Slade, Queen eller Wham.Manden bag er Adi Zukanovic, en bosniskdansk keyboardspiller og kapelmester, som til koncerten har samlet et band, der består af blandt andre Nikolaj Nørlund med 11 soloalbums på samvittigheden og sangerinden Anna Brønsted, der er kendt fra bandet Our Broken Garden og også har arbejdet sammen med Kira Skov og Efterklang.Når Adi Zukanovic arrangerer en julekoncert for dem, der har et anstrengt forhold til juleklassikere, hader han så julen? Det er lidt farligt at svare på, påpeger han. Han hader ikke julen, men han bryder sig ikke om dele af den. Han er træt af »candyfloss-jul«, som han kalder det.Adgang forbudt for ' Feliz navidad'»Jeg forbinder hurtigt julen med Coca-Cola-julemanden, Bilka-soundtracket med Wham og Stig Rossen med et stort strygeorkester. Det er flødebollemusik.Det skal vi komme væk fra«, fastslår Adi Zukanovic, der i løbet af interviewets halve time når at sige »flødebollemusik« syv gange.Arrangementet finder sted 16. december på Nørrebro Jazzklub i Osramhuset.Koncerten vil bestå af to sæt, som i alt strækker sig over halvanden time. I stedet for ' Feliz navidad' eller ' Last Christmas' vil programmet byde på mindre kendte julesange på dansk. Nikolaj Nørlunds ' Ønsker', Nicolai Munch-Hansen og Peter Laugesens ' Sne er hvid' og salmen ' En rose så jeg skyde' er på listen over sange, som skiftende forsangere skal synge.Helt i julens ånd har også Adi Zukanovic en overraskelse i ærmet. Bandet vil nemlig få selskab af en »utrolig hemmelig gæst«, der er en kvindelig musiker, som end ikke Nørrebro Jazzklub kender navnet på.»Vi skal ikke spille på de store følelser, men på de varme følelser. De numre, vi kommer til at optræde med, repræsenterer, hvad julen er for os. Flødebollemusik er storladent. Musikken er ofte blæst ud af proportioner og mangler nærvær.Vi ønsker med vores lille åndssvage bud på en julekoncert, at folk mærker julestemningen.Noget går igen, når jeg tænker på julen. Kontakt, varme og kærlighed er blandt de højtravende ord. Julen handler om, at vi kommer hinanden ved og tager os god tid i dagene omkring 24. december«, siger han.Adi Zukanovic, der er født i Bosnien og kom til Danmark som 5-årig, har oplevelsen af, at julen er blevet til et produkt.At julen handler om storladen musik, og der bliver brugt en vrimmel af marketingtricks på at sælge falsk hygge.I bruger vel også marketingtricks, når I vælger at kalde noget en julekoncert? »Ha ha, nej! Eller, selvfølgelig bliver vi en del af julemaskinen, når vi kalder det en julekoncert. Men jeg ønsker at invitere folk til en koncert, der samler os, fordi det handler julen om for mig. Jeg er muslim, så jeg går ikke i kirke juleaften, men det må være et af de tidspunkter under højtiden, hvor pulsen kommer ned, og hvor det ikke handler om ønskesedler og julegodter. Vores koncert er et forsøg på at finde julestemningen frem igen. At finde noget, som julen sikkert handlede om i begyndelsen, men som den ikke handler om længere. Det er helt banalt en koncert, hvor musikken skal påvirke folk og få stemningen af noget varmt og kærligt frem«, siger han.Selv om Adi Zukanovic ikke bryder sig om storladen julemusik - flødebollemusikken - behøver han ingen betænkningstid, når han skal udpege sin favorit i kavalkaden af juleklassikere. Det er ' Driving Home for Christmas' af Chris Rea.Som barn sad han i bilen med sin mor, som ofte sang med og godt kunne knibe en tåre over sangen. Når Adi Zukanovic, der efterhånden har prøvet at fejre juleaften fem gange, hører sangen i dag, ser han sin mor for sig. Og ligesom hun gjorde, får han en varm følelse af, at han glæder sig til at komme hjem.Adis Jul med Adi Zukanovic m. fl.16. dec. kl. 20.30, Nørrebro Jazzklub, Osramhuset, Kbh. N. Entré 80 kr.WWW facebook.com.rasmus.straka@pol.dk 
I morgen i Osramhuset på Nørrebro står musiker Adi Zukanovic i spidsen for en julekoncert for alle, der er trætte af julemusik. Kendte radiobaskere er røget ud i kulden. Der skal ikke spilles på de store følelser, men på de varme.
Det er fredag eftermiddag, og solen skinner over København. Berlingske er taget til Nørrebro for at lede efter kvinder i niqab eller burka, der vil fortælle, hvad de mener om regeringens kommende maskeringsforbud.Det er dog lettere sagt end gjort, for der er ikke en eneste kvinde at spotte i bybilledet med tildækket ansigt.Måske fordi der, ifølge de seneste tal fra Københavns Universitet i 2009, kun er 100-200 kvinder i Danmark, der bruger niqab, og maksimum ti, der bruger burka.Vi tager til stormoskeen på Rovsingsgade i håb om at få at vide, hvad forbuddet vil betyde for de berørte kvinder i deres trossamfund, men der er aldrig kommet kvinder i moskeen iført niqab eller burka, fortæller de i receptionen.På torvet ved Nørrebro Station er 32-årige Sara Ali på vej hjem med sin datter på syv år. De er muslimer og bærer begge hijab, en hovedbeklædning, som ikke dækker ansigtet. Sara Ali har boet i Danmark hele sit liv og har kun overfladisk kendt en enkelt kvinde, der bruger niqab.»Det er så minimalt i Danmark.Den kvinde, jeg har mødt, som bærer niqab, bruger den ikke på sin arbejdsplads, for så ville hendes kollegaer ikke kunne genkende hende.Hun bruger den i sin fritid, og hvis hun dyrker sin religion efter arbejdstiden.Som så mange andre synes jeg, at det må være helt okay,« siger Sara Ali, som påpeger, at kvinden er en dansk konvertit.Går med hijab for at ligne sin morMidt i sin mors forklaring flår Sara Alis datter pludselig sin egen hijab af, så hendes hestehale dingler i luften.Solen bager ned på Nørrebros gader, og hun har fået det for varmt.»Hun går kun med hijab, fordi hun gerne vil ligne mig. Folk kigger tit lidt sjovt, når hun lige tager den af på gaden som nu,« siger Sara Ali.Nagham Abed-Allatief på 29 bærer også hijab. Hun kender ingen, der vil blive berørt af forbuddet, og synes generelt at debatten fylder alt for meget i forhold til, hvor mange der reelt går tildækket.»Jeg mener virkelig, at det er mange år siden, jeg sidst har set en, hvor man kun kunne se hendes øjne,« siger Abed-Allatief og leder efter ordet »niqab«, for hun er ikke sikker på forskellen mellem niqab og burka.»Vi bor i et land, som går ind for frihed, og for at man skal have lov at klæde sig, som man vil. Egentlig synes jeg, det er lidt undertrykkende - hvis man skal bruge det begreb - at man ikke får lov at gå i det, man vil.På den måde bliver det lidt selvmodsigende at tale om undertrykkelse,« siger hun.»Personligt ville jeg føle det som en krænkelse af min person, hvis jeg forestiller mig, at jeg pludselig ikke måtte gå med min hijab. Jeg ville føle mig helt nøgen, for den er en del af mig.« I en lille butik på Nørrebro pryder farvestrålende tørklæder væggene fra loft til gulv. En snes manne quiner iført hijabs i alle afskygninger kigger ud i rummet fra et udstillingsbord.Sælger ti niqabber om åretPå næstøverste hylde bagest i lokalet står en enkelt niqabklædt mannequin i ansigtsløs flamingoplast.»Vi har kun den ene niqab-model.Der er måske ti om året, der efterspørger en niqab, og omkring halvdelen af dem er ikke-muslimer, der skal bruge den til udklædning, skuespil eller lignende. Andre køber den, fordi de skal til en fest, hvor de har meget makeup på og gerne vil skjule makeuppen, mens de er på vej derhen,« siger indehaver Ziad Al-Hasan.»Så det er måske to-tre af de ti kunder, der går med den til daglig.«.alju@berlingske.dk 
Burkaer og niqabber er ikke det, der fylder mest i det offentlige rum. Berlingske har været på gaden for at tale med muslimske kvinder, der ikke har tildækket ansigt, om deres holdning til maskeringsloven.
Politiet satte i weekenden hårdt mod hårdt, da der opstod uroligheder i bandemiljøet i Aarhus.Først anholdt politiet en mindre gruppe ved boligbyggeriet Bispehaven i det vestlige Aarhus for senere fredag aften at kaste nettet ud over 60 personer ved Gellerupparken i Brabrand.I alt tog politiet 70 mand med på stationen, hvoraf én efterfølgende blev sendt i grundlovsforhør sigtet for besiddelse af narko, mens de resterende 69 fik lov at gå lørdag morgen.Flere af dem er dog fortsat sigtede for mindre overtrædelser af ordensbekendtgørelsen.Hvem var de 70 mand, der pludselig stimlede sammen? »Der er bandemedlemmer, og der er nogle med løsere relationer. Blot få af dem er registrerede bandemedlemmer. Nu skal vi til at finde ud af, hvordan det hele hænger sammen, hvem er hvem, og er de uenige om noget internt? Det går efterforskningen ud på nu,« siger politiinspektør Jesper Bøjgaard Madsen fra Østjyllands Politi og fortsætter: »De har forskellige relationer til hinanden, men alle havde en opførsel, der gjorde, at vi foretog præventive anholdelser af dem. Der var både attitude over for hinanden og over for politiet.« Allerede fredag aften kom det frem, at fem af de anholdte er medlemmer af den berygtede bande med base i København og Nordsjælland, Loyal to Familia.Faktisk kunne Aarhus Stiftstidende torsdag på profetisk vis fortælle, at Loyal to Familia er ved at etablere sig i Aarhus, hvilket dels blev bekræftet fredag aften med anholdelsen af de fem, dels af Østjyllands Politis bandeekspert, politiinspektør Brian Voss Olsen.»Vi ved, at de er på vej hertil, og derfor besluttede vi at udvise rettidig omhu og følge dem tæt for at undgå sammenstød med andre bander,« sagde han fredag aften.Og til Ritzau fortsatte han lørdag: »Vi vil gøre alt for, at de ikke får lov at etablere sig,« siger Brian Voss Olsen.Både bandemiljøet generelt og Loyal to Familia er under forandring.Loyal to Familia opstod i 2012 ud af den berygtede Blågårdsbanden i kølvandet på bandekrigen på Nørrebro i København. Siden har LTF, som de også kaldes, trukket en række kedelige overskrifter indeholdende ord som mord, vold og indbrud.Fængselsforbundets formand, Kim Østerbye, rettede med det samme mistanken mod Loyal to Familia efter et skudattentat mod en fængselsbetjent sidste år. Og Berlingske har tidligere beskrevet, hvordan banden med vold truer hjemløse til at sælge hash.Få uger tilbage kunne Berlingske beskrive, hvordan det kommunale Folkets Hus på Nørrebro var indtaget af medlemmer af LTF.Selv om antallet af registrerede bandemedlemmer falder i Danmark, sikrer nye grupper som den hollandske rockergruppe Satudarah et konstant højt konfliktniveau.Mens de gamle grupper beskytter deres territorium, forsøger nye grupper at finde deres.De skaber konflikter, som ender i vold og skyderier, hvilket man så hen over sommeren sidste år.Interne spændingerLoyal to Familia har også været præget af interne spændinger.I begyndelsen af maj i år kom det frem, at LTFs 20 mand store afdeling i Kokkedal ville forlade bandemiljøet, trætte af bandelivets konstante pres. Andre hævdede, at afdelingen i Kokkedal var blevet smidt ud, og politiet ville hverken be-elle afkræfte oplysningen. Men det førte til paradedemonstrationer fra Loyal to Familia i flere nordsjællandske byers sociale boligområder.Både Loyal to Familia og den berygtede rockergruppe Satudarah havde ifølge Østjyllands Politi allerede kig på Aarhus i 2014. I Aarhus står især Black Army og Hells Angels stærkt.Fokus i Aarhus lige nu er først og fremmest på at skabe tryghed for borgerne ved Gellerupparken.»Vi sætter nu skærpet patruljering derud og sørger for, at der er politi til stede for at sikre tryghed for beboerne,« siger Jesper Bøjgaard Madsen.Dagen efter urolighederne er byens borgmester tilfreds med politiets handlekraft.»Det sender et klart signal til de bandemedlemmer, som kommer hertil for at skabe uro, at de ikke er velkomne. Vi ønsker ikke, at deres tilstedeværelse skal føre til konflikter i Aarhus«, siger borgmester Jacob Bundsgaard i en skriftlig udtalelse til Ritzau.pbu@berlingske.dk Fakta: BANDERLoyal to FamiliaBanden blev stiftet under navnet Loyal to Familia i 2012. Basen er i København og Nordsjælland. Tidligere kaldte grupperingen sig Blågårdsbanden, og det var under dette navn, at banden var en del af bandekrigen 2008-2012. Medlemmerne er en blanding af etniske danskere og indvandrere.Mange har tilknytning til miljøet omkring Blågårds Plads på Nørrebro. Bandens logo er et hvidt dødningehoved, der sigter med to pistoler, og teksten »Familia BGP Copenhagen«. Logoet kan man finde på ryggen af de sorte hættetrøjer, medlemmerne ofte har på. Kilder: Jyllands-Posten, DR, BT, Ekstra Bladet.
De trykte de første dødningehoveder på ryggen af sorte hættetrøjer på Nørrebro i København i 2012. I weekenden fik politiet fem medlemmer af banden Loyal To Familia i nettet under en masseanholdelse i Aarhus Vest.
Er den russiske forfatter Nikolaj Gogols »Revisoren« fra 1836 en god komedie? Det er den uden tvivl, sådan i klassisk forstand, skønt den altid har cirkuleret i udkanten af de danske teatres kernerepertoire. Satiren rammer stadig noget og nogen, også i Nørrebro Teaters version.Det er stadig historien om den omrejsende spillefugl, der ankommer til en bundrådden, russisk lilleby, hvor man fejlagtigt antager ham for at være zarens udsendte revisor, der kritisk skal gennemgå byens moralske habitus. Noget, han ikke er sen til at udnytte, når han opdager, hvor løst rublerne sidder på hele bærmen af panisk spytslikkende, moralsk anløbne bedsteborgere, der grotesk kappes om at indynde sig, mens de svinger mellem drømmen om at komme til fadet og angsten for at få hugget hovedet af. Komedien har, med andre ord, ikke så lidt: Grådighed og opportunisme. Frygt og bæven.Dumhed og medløberi.Men den har også et problem, som den deler med så mange andre klassiske komedier: Forudsigeligheden.Ikke meget kan overraske i en tekst, hvor mekanikken næsten ikke kan undgå at sætte ind. Den fornemmelse af langstrakthed undgår forestillingen på Nørrebro Teater heller ikke, skønt den kommer langt med sine indlysende kvaliteter.For det første er den luksusbesat og glimrende dompteret af instruktøren Madeleine Røn Juul, der har fået koreografisk assistance til alle de bøjede rygge, vridende hænder og sleske attituder af koreografen Esa Alanne i Sven Dahlbergs skidengrå indelukke af en scenografi. Der er en udsøgt fysisk balance i den forestilling parret med et væld af præcise, morsomt tilrettelagte præstationer af et skuespillerhold, der forstår at serve, smashe og holde bolden i luften fra start til slut. En flot samling solister, der kan samspillets og den finere folkekomedies kunst.Skal vi starte med koret af flossede hyklere, anført af Ole Lemmekes borgmester, snart med servilt knæk i knæene, fidelt leflende, snart en lokal lomme-Hitler spruttende af eksplosiv magtbrynde, med Christiane G. Koch som hans fisefornemt svulmende, liderlige frue og Josephine Park som den giftelystne datter på grænsen til det debile - en helt lille tragedie i sig selv.Eller hvad med Mikael Birkkjærs ledeløse hospitalsdirektør, et kompromisløst studie i stikkerens natur? Dobbeltmennesket Benedikte Hansen og Sarah Boberg som simultant skræppende grevinde-gæs? Tina Gylling Mortensens skarptslebne dommer, hele tiden lyttende sig ind på faresignaler, der kan koste hende hovedet? Jacob Weble som obligat tjenerfigur med det opportunistiske hoved skruet godt på. Og med de nye talenter Anna Bruus Christensen som postmester med fletningerne i postkassen og Nicolaj Jørgensen i original slapstick-udfoldelse som den hårdt plagede skoleinspektør - kæmpebaby i fridressur.Ikke blåøjet af naturSidst, men ikke mindst: Thure Lindhardt i hovedrollen er både skarp og forbilledlig klar i intentionerne. Fra den indledende, storøjede forbløffelse over pludselig at være ophøjet til noget, han knap ved, hvad går ud på, over den beruselse, hans nyvundne - farlige - magt giver ham; den store monolog, hvor snyltegæsten svælger i lystløgnene om egen storhed, en spurv i tranedans, blev formidabelt givet. Han har meget for rollen: Charmerende? Tjek. Den rapfodede hurtighed i replik og fysik? Tjek.Men er han ikke næsten for intelligent snerrende af skuespillerfysiognomi til også helt at illudere som den - afgørende - uskyldige fupmager, han også i høj grad skal være? Uforvarende tildelt en rolle, han ikke selv har stræbt efter. Thure Lindhardt kan naturligvis spille blåøjet naiv. Men han er det ikke af natur. Men fornemt gennemarbejdet er hans præstation.Som alt andet i denne komedie, der bør ses for skuespillernes skyld. Sikke de kan. Og så så længe.jso@berlingske.dk 

Banden Loyal to Familia havde vokseværk i 2017. Lederen af banden, Shuaib Khan, blev løsladt i marts, og umiddelbart efter spredte LTF sine aktiviteter flere steder i landet, ligesom banden gjorde sit indtog på den anden side af Øresundsbroen.Nu tyder noget dog på, at 2018 starter med krisestemning i banden. Flere af hinanden uafhængige kilder fortæller til Ekstra Bladet, at Tingbjerg-fraktionen af LTF har valgt at forlade grupperingen.Ingen af kilderne ønsker af hensyn til deres sikkerhed at stå frem med navn. Men ifølge oplysningerne skyldes det utilfredshed med ledelsesstilen i banden.Hos Københavns Politi har vicepolitiinspektør Torben Svarrer ingen kommentarer til Ekstra Bladets oplysninger.Tingbjerg var en af de første afdelinger i LTF, da banden blev etableret i 2013. Forinden havde bandemedlemmer fra Tingbjerg sammen med Blågårds Plads-gruppen - der er grundstammen i LTF - dannet fælles front i en blodig bandekrig mod Hells Angels.Derfor anses Tingbjerg for at være en af de mest toneangivende afdelinger i banden.Ekstra Bladet erfarer, at der i øjeblikket forhandles for at få Tingbjerg-afdelingen tilbage i banden.Angivelig foregår forhandlingerne uden Shuaib Khan, der opholder sig i udlandet.TæskeholdEkstra Bladet har tidligere beskrevet, hvordan LTF også stort set er forsvundet fra Aarhus efter et storstilet forsøg på at etablere sig i byen, der førte til en konflikt med en lokal gruppe fra Brabrand.Et fredsmøde blev faciliteret af den berygtede Grimhøjmoské, og Århus Stiftstidende skrev dengang, at de lokale LTF'ere lovede at forlade banden som led i den indgåede fred.Den beslutning blev ikke vel modtaget i resten af banden, og da et højtstående medlem fra Aarhus tog til København for at meddele sine nu forhenværende bandebrødre om beslutningen, blev han mødt af et LTF-tæskehold.Overfaldet fandt sted 21.oktober i Hans Tavsens Park på Nørrebro. Tre LTF-medlemmer sidder varetægtsfængslet i sagen.Under overfaldet pådrog offeret sig flere alvorlige skader.Ifølge sigtelsen blev han slået med ukendte genstande og overdænget med både slag og spark i hovedet og på kroppen. Det medførte, at han blandt andet brækkede næsen, fik et snitsår i hånden og fik revet øret halvt af.Tre dræbteOgså i København gav LTF's ekspansion anledning til konflikter. Her var det med banden Brothas fra Mjølnerparken på Nørrebro. Kon-flikten kostede tre personer livet.En talsmand fra Loyal to Familia har tidligere fortalt Ekstra Bladet, at banden havde 12 afdelinger.Det præcise tal kendes ikke på nuværende tidspunkt, men noget tyder på, at tallet snart skal revideres.Gik over til fjendenLoyal to Familia blev etableret i slutningen af 2013, og banden har indtil nu fremstået som en urokkelig konstellation.Men noget tyder på, at sidste års ekspansion har skabt givet anledning til utro - og det er ikke første gang, at en LTF-afdeling forlader ' broderskabet'.I midten af december kunne Ekstra Bladet fortælle, at en anden tidligere toneangivende LTF-afdeling var blevet indrullet som en form for prøvemedlemmer hos Hells Angels.Kokkedal-gruppen havde siden foråret 2017 stået på egne ben efter exit fra LTF. Om de blev smidt ud eller forlod banden af egen fri vilje, står hen i det uvisse.OpsigtsvækkendeAt tidligere LTF-medlemmer skifter til Hells Angels er opsigtsvækkende, da rockerklubben tidligere har været i krig med mange af de indvandrerbander, som er fundamentet i Loyal to Familia.Det har tidligere givet gnidninger, når personer og grupper i rocker-og bandemiljøet skifter side, men indtil videre har de tidligere LTF-medlemmers transfer til Danmarks ældste rockerklub ikke givet anledning til uro.Det er ikke kun interne uoverensstemmelser, der har ramt Loyal to Familia.Politiets indsats mod banden har sendt op mod 100 af medlemmerne bag tremmer.Særligt i København, hvor en stor del sidder varetægtsfængslet i sager om drab, drabsforsøg og for våbenbesiddelse efter cirka et halvt års blodig konflikt med Brothas-banden fra Mjølnerparken.db@eb.dk ;fish@eb.dk .Ekstra Bladet erfarer, at der i øjeblikket forhandles for at få Tingbjergafdelingen tilbage i banden.
FRA: Intern uro har skabt splid i LTF, der i december indgik fredsaftale med rivaliserende Nørrebro-bande.
Det er den vestlige kultur, amerikanske film og kritik af islam, der har skabt muslimske bandemedlemmer i Danmark.Sådan lød det i en opsigtsvækkende prædiken i Masjid Al-Faruq-moskéen på Nørrebro i København i fredags, der sent søndag blev publiceret på moskéens Facebookside." Er det sandt, at der iblandt de her bander er masser af unge muslimer? Ja, det er sandt, det er der ikke nogen, der kan benægte. Men er de havnet der, fordi de holder fast i islam, eller fordi de har valgt at omfavne den vestlige kultur?", spurgte prædikanten Molay Jaw i moskéen, der flere gange har været i mediernes og politikernes søgelys på grund af gentagne opfordringer til drab på jøder og en stærk tilknytning til den islamistiske bevægelse Hizb ut-Tahrir.Ifølge Molay Jaw er der ingen tvivl om, hvem der bærer skylden for de unge muslimers involvering i de bander, der i disse dage hærger København og skyder på tilfældige mennesker." Kan man snakke om bandekultur uden at snakke om vestlig kultur? Hvilken kultur har skabt film som Scarface, Godfather og Goodfellas (...)? At nå på toppen er ikke at nå i Jannah (paradis, red.), men at have et liv i materiel luksus," sagde Molay Jaw.Men hvorfor involverer de muslimske unge sig så i banderne, spurgte Molay Jaw retorisk, hvorefter han selv gav sit bud: " Det er meget simpelt. Når du i et samfund udsætter en bestemt gruppe for negativ behandling og kritiserer dem og udstyrer dem med det samme syn på materiel lykke, så vil du få en opdeling. Bandekrigen og særligt muslimers involvering i den skyldes, at vi i Danmark har marginaliseret og kritiseret muslimer og lært dem en vestlig livsstil, som er den direkte vej til unge menneskers lyst til at involvere sig i bander. Politikerne har skabt belastende forhold for muslimer," sagde Molay Jaw og henviste blandt andet til Socialdemokratiets nylige forslag om at lukke muslimske friskoler.Socialdemokratiets folketingsmedlem Lars Aslan Rasmussen følger den verserende bandekrig tæt og har set videoen fra Masjid Al-Faruqmoskéen.Han finder den " absurd"." Der er ingen tvivl om, at ekstremistiske bevægelser som Hizb ut-Tahrir og Kaldet til Islam er med til at skubbe de unge mennesker ud i banderne.Denne moské og eksempelvis Hizb ut-Tahrir kan ikke lide de vestlige værdier og det vestlige samfund, og i det har de et fællesskab. Derfor ser man også et stort overlap mellem bandemedlemmerne og moskéer," siger Lars Aslan Rasmussen, der selv er vokset op på Nørrebro.Hos Venstre lægger retsordfører Preben Bang Henriksen afstand til udtalelserne fra Masjid Al-Faruq-moskéen: " Jeg kan bestemt ikke tilslutte mig den offerfremstilling, som prædikanten giver udtryk for. Og jeg vil ikke undlade at bemærke, at der er sket meget på det forebyggende område. Senest i fredags præsenterede Justitsministeriet nye tiltag for udsatte unge. Så jeg kan slet ikke følge tankegangen om, at det skulle være andres skyld," siger Preben Bang Henriksen.Kristeligt Dagblad har forgæves forsøgt at få en kommentar fra Masjid Al-Faruq, men i et skriftligt svar fra Hizb ut-Tahrir afviser bevægelsen, at der er en forbindelse mellem dem og moskéen.I en mail til Kristeligt Dagblad fastholder Hizb ut-Tahrir også, at det er de vestlige politikere, der er skyld i unge muslimers indtog i bandemiljøet." Foruden den diskriminerende politik, så er der en yderligere ugerning, som politikerne er skyldige i. Det er integrationspolitikken, som tilsigter at assimilere muslimerne i de vestlige værdier og distancere dem fra den rene forståelse af islam. Den forståelse, som skaber immunitet mod en fordærvende livsstil med kriminalitet og bandekonflikt." I 2014 bekræftede Politiets Efterretningstjeneste ellers, at der var en tæt forbindelse mellem islamister og indvandrerbander i København. En undersøgelse fra Københavns Politi i 2008 beskrev samme billede: " Religion kan spille en rolle blandt gruppemedlemmerne.Nogle fastholder en relativt streng fortolkning af deres religion, mens andre er splittede omkring dette, hvilket ses ved, at de over for forældregenerationen fastholder deres tro, mens de ' ude i byen' har et forbrug af blandt andet spiritus og narkotika," skrev politiet.Også forfatter og debattør Özlem Cekic, der har haftsamtaler med flere unge på Nørrebro, oplever, at der er en sammenhæng mellem bandemiljøet og det ekstremistiske islamistiske miljø." Det er unge, der bruger religion til at legitimere deres had mod Danmark. De oplever, at danskerne ikke vil dem, og derfor opbygger de et had mod demokratiet.Selvom de ikke kan svare på, hvor i Koranen der står, at man må stjæle eller slå ihjel, så er religion for dem en legitimering og blåstempling af deres holdninger. Det er i høj noget, de finder hos Hizb ut-Tahrir," siger Özlem Cekic.birk@k.dk Der er ingen tvivl om, at ekstremistiske bevægelser som Hizb ut-Tahrir og Kaldet til Islam er med til at skubbe de unge mennesker ud i banderne.LARS ASLAN RASMUSSEN (S), FOLKETINGSMEDLEM.Fakta: Skyderier i bandekonfliktenI København har der inden for en uge været fem episoder: 13. august: Politiet modtager klokken 23.07 en anmeldelse om et skyderi ved Mimersgade på Nørrebro.12. august: To tilfældige mænd bliver ramt ved Den Røde Plads på Ydre Nørrebro.11. august: Politiet rykker ud til en anmeldt skudepisode i Københavns Nordvestkvarter.10. august: Torsdag aften bliver der skudt hele tre steder i København.9. august: Omkring klokken 22 bliver en tilfældig familiebil beskudt omkring Mjølnerparken.
Prædikant fra kontroversiel Nørrebro-moské mener, at kritisk omtale af muslimer og vestlig kultur fører unge muslimer ind i bandemiljøet. Unge bruger religion til at legitimere had mod Danmark, siger venstrefløjsdebattør.
Til brug for indberetningen til EU-Kommissionen skal Danmark ifølge Nitratdirektivet blandt andet »... overvåge nitratindholdet i grundvand på udvalgte målesteder, som gør det muligt at fastslå omfanget af nitratforureningen i vandet fra landbrugsvirksomhed«.En betydelig del af de »landbrugspåvirkede« grundvandsprøver hentes imidlertid under jorden i hovedstaden i den nationale grundvandsovervågning -det såkaldte Grumo-system.Her er en række målesteder placeret ved Bispebjerg Hospital, Nørrebros Bycenter, Utterslev Mose og ved Café Lygten på Nørrebro i København.En række af de øvrige målepunkter, der altså indberettes til EU-Kommissionen som værende fra landbrugspåvirket grundvand, indhentes også i et industriområde klods op ad en cementfabrik i Nordjylland samt i plantager og skove rundt om i landet.Derimod er store dele af det vestlige Sønderjylland og betydelige områder i Himmerland ikke dækket.Ikke repræsentativtDet vurderer Bæredygtigt Landbrug, som har foretaget en kortlægning af Grumo-netværket. Grumo er det nationale grundvandsovervågningsprogram, som i praksis håndteres af Geus, og som Miljøministeriet er overordnet ansvarlig for.-Det tager ti minutter at få et overblik på et kort. Det er helt simpelt.Hvorfor Cowi ikke har gjort det, undrer mig. Det undrer mig også, at når man som land bliver bedt om at lave et overvågningsprogram af sit landbrugspåvirkede grundvand, hvorfor man så ikke gør det.-Det må jo være opgaven, og der må da være nogen, der kan se, at prøver fra hovedstaden, som har udgjort mindst ti procent af de oprindelige 70 målesteder i Grumo, ikke er repræsentative, siger Hans Aarestrup.Og når nu Cowi selv gør meget ud at af fortælle, at prøverne skal være landbrugspåvirket, som direktivet siger, hvorfor undersøger man det så ikke. Vi kan jo påvise, at mange prøver ikke er landbrugspåvirkede.Det burde da være Cowis opgave.Den manglende repræsentativitet, som direktøren ligeledes påpeger som et problem, bekræftes i en mail, som seniorrådgiver Lærke Thorling fra Geus har skrevet omkring netop Grumo. Mailen har været brugt som bilag i den såkaldte gødningssag. Her nævner seniorrådgiveren, at Grumos målesteder oprindeligt blev »mere eller mindre tilfældigt udvalgt«.Ikke mindre tilfældigt i dagDet sker med henvisning til de prøver, der blev foretaget tilbage i 1980' er og 1990' erne. Overvågningen blev således iværksat som en konsekvens af vedtagelsen af Vandmiljøplan i 1987.Siden er netværket af målesteder i Grumo udvidet, »af hensyn til at få flere indtag med ungt vand«, fastslår seniorrådgiveren i mailen.Og det anerkender Hans Aarestrup.-Men jeg kan ikke se på vores kort, at det i dag er mindre tilfældigt, hvor man henter grundvandsprøverne.Det fremgår heller ikke af Cowi-rapporten.De har slet ikke undersøgt det, vurderer Hans Aarestrup.Statsgeolog Claus Kjøller forklarede i foråret til Landbrugsavisen, at det er Geus' vurdering, at data, der indberettes til Nitratdirektivet via Grumo, giver et repræsentativt landsdækkende billede af nitratindholdet i landbrugspåvirket grundvand.En række af disse grundvandsprøver, der indberettes til EU-Kommissionen som landbrugspåvirkede og repræsentative, hentes altså ifølge Bæredygtigt Landbrugs kort i hovedstaden.
På målesteder placeret ved Bispebjerg Hospital, Nørrebros Bycenter, Utterslev Mose og ved Café Lygten på Nørrebro i København udtages landbrugspåvirkede grundvandsprøver og sendes til EU, lyder det fra Bæredygtigt Landbrug. Foreningen har kortlagt netværket af målesteder.
Det er ham med vinbarer og spisesteder som Bibendum i Nansensgade, Falernum på Værnedamsvej, Antidote i Jægersborggade og Paté Paté i Kødbyen. I det seneste årti har han sat sit præg på den københavnske gå-i-byen-kultur med sin sans for afslappet stemning, en forkærlighed for Middelhavets køkkener og sin egen import af imødekommende vine, der som regel er til at betale.6-hjertet nydelseVi begynder i Jægersborggade på Nørrebro, gaden, der er destination for folk med smag for mad, drikke og specialbutikker.Og her passer Antidote perfekt ind. Antidote ønsker at være »modgiften mod en stresset hverdag, det danske vejr, den anonyme vin, den jævne mad og den ikke altid tilstedeværende betjening«, skriver de på hjemmesiden.Politikens barkontrollant Birgitte Kjær gav tilbage i 2014 6 hjerter til Antidote og skrev følgende om besøget: »Den samlede oplevelse af smilende betjening, ualmindelig smagsrig, smuk mad og pirrende vin giver mening helt ud i kroppens yderste led«. Antidote. Jægersborggade 56, Kbh. N.Byens første rigtige vinbarBibendum var en af byens første rigtige vinbarer, da den åbnede tilbage i 2001.Med en placering i den sydlige ende af Nansensgade byder Bibendum som vinbar og spisested på masser af gode vine og mad i forret-størrelser. Her kan man bl. a. få en blomkålssuppe med chilidressing til 80 kr. og menuens dyreste ret til 175 kr., som er en såkaldt Mix Plate. Vin koster fra 65 til 145 kr. for et glas. Flasker koster fra 275 kr. og op.Bibendum. Nansensgade 45, Kbh. K.Lillebror på BryggenI smørhullet mellem små hyggelige butikker, havnefront og gode spisemuligheder på Islands Brygge ligger Bibendums lillebror, Adendum. Med en solrig hjørneplacering og udsigt til bølgeskvulp byder restauranten på bistromad og særligt udvalgte vine. Selv om opstarten tilbage i 2010 var hård, er Adendum i dag et eftertragtet sted, hvor københavnere kommer forbi og får mættet deres tapassult såvel som bistroditto.Her kan man spise blåmuslinger til 115 kr. eller selv sammensætte sin tapasmenu.Adendum. Snorresgade 1, Kbh. S.Den i KødbyenPå Paté Patés adresse i Kødbyen lå før i tiden en leverpostejsfabrik, og det er netop derfra, vin-og tapasbaren har fået sit navn. Her kan man bestille retter inspireret af køkkenerne i Spanien, Frankrig, Italien og Marokko, hvorefter maden kan nydes ved langborde. Netop langbordsstilen er et gennemgående træk på Husteds spisesteder, som han fandt inspiration til, da han i 2004 var til oktoberfest i München med langborde og festlige mennesker.Paté Paté. Slagterboderne 1, Kbh. V.Navnebroren i lufthavnen»Hvis folk kommer for sent til deres afgang, giver vi en flaske champagne«. Sådan sagde Kenn Husted, da Politikens journalist Sune Højrup Bencke interviewede ham i begyndelsen af dette år, i forbindelse med at Husted åbnede en ny Paté Paté - denne gang i lufthavnen i Kastrup.Med Paté Paté i lufthavnen har Husted bestræbt sig på at skabe en vinog tapasbar, der skal være så hyggelig, at man nærmest kommer til at glemme både tid og flyafgang.Paté Paté. Kastrup Lufthavn, Terminal 3.Kastrupsimone.l.hansen@pol.dk .
Joakim Grundahl er ikke oppe at ringe over den nye La Fabrica på Nørrebro. Men det har Ibyen tidligere været, når vinentusiast Kenn Husted har beværtet københavnerne med vin og mad. Her er et udvalg af de vinbarer og spisesteder, Husted står bag.
Bandekriminalitet er forfærdeligt og skal stoppes. Men politikernes iver efter at slå plat på folkestemningen mod bander er gået alt for langt.Den usaglige udvikling illustreres af sagerne om bandekonflikten på Nørrebro og sigøjnerbossen Gimi Levakovic. Og i sidste uge nåede grundlaget for politikernes stemmejagt et nyt lavpunkt, da Socialdemokratiets retsordfører, Trine Bramsen, beskyldte en forsvarsadvokat for at tale med pengepungen, da advokaten blot påpegede, at udvidet anvendelse af anonyme vidner øger risikoen for, at uskyldige bliver dømt.Lad os se på de konkrete sager, og hvordan de misbruges af politikerne.SHUAIB KHAN er den person, der betegnes som leder af Nørrebro-banden Loyal To Familia (LTF). Han blev for nylig idømt tre måneders fængsel for nogle spontant fremsatte trusler i forbindelse med en visitation.Shuaib Khan er født på Rigshospitalet for mere end 30 år siden og har boet i Danmark siden. Hans forældre og fire af hans søskende bor i Danmark. Alle hans søskende har dansk statsborgerskab.I den situation giver loven ikke mulighed for at udvise en person, som reelt er dansker, navnlig ikke for så forholdsvis underordnet en forbrydelse.Det samfund, han er vokset op i, bærer en del af ansvaret for, at det er gået, som det er, og det tager loven heldigvis højde for. Alligevel benyttede blandt andre udlændinge-og integrationsminister Inger Støjberg lejligheden til at råbe op om flere udvisninger af kriminelle »udlændinge« og fremsætte forkerte påstande om, at domstolene er for blødsødne, og ikke anvender »mulighederne« i EU-lovgivningen til at udvise.Når man er født og opvokset i Danmark, kan man (selvfølgelig) ikke udvises for en forbrydelse af den karakter - heller ikke selvom man har en grum fortid af alvorlige straffedomme. Det ved enhver med blot nogenlunde forstand på området.De samme argumenter kunne anføres, da politikerne stod i kø for at kritisere Højesterets nægtelse af at udvise Gimi Levakovic.Dommen var knap afsagt, før Søren Pape Poulsen skrev på Twitter: »Vi er til grin, hvis vi skal huse typer som Levakovic«. »Huse« er nok ikke helt det rigtige ord. Gimi Levakovic kom til Danmark som 3-årig for 45 år siden, han har hele sin familie her, inklusive fire børn, og han taler ikke sproget i det land, som de fleste politikere kalder hans hjemland.Han hverken kan eller skal udvises. I stedet skal alle vi, som er en del af det samfund, han er vokset op i, tage et medansvar for, at det er gået så galt, som det er.OG NU ER det så ikke kun udvisning af dømte kriminelle på et ulovligt (og i øvrigt også urimeligt) grundlag, som politikerne går efter. Nu skal det også være lettere at få dem dømt. Det skal så ifølge politikerne ske ved at slække på retssikkerheden og tillade anonyme vidner.Sagerne om Shuaib Khan, Gimi Levakovic og de anonyme vidner viser en ødelæggende udvikling i politikeres retorik, som ikke alene kan skade retssikkerheden, men også medvirke til at skabe større menneskelige afstande i vores samfund. Sagerne viser, at mange politikere efterhånden udnytter enhver chance til at slå stemmeplat på den bandekriminalitet, som utvivlsomt er forfærdelig.Politikerne udnytter en folkestemning til at gå på kompromis med retssikkerheden i jagten på stemmer. For alle er forhåbentlig enige om, at der også i sager mod påståede bandemedlemmer kun skal ske domfældelse, hvis deres skyld er bevist ud over enhver rimelig tvivl.Forestil dig, at du selv stod foran en retssag. Ville du så bryde dig om, at de vidner, som kom og skulle afgive en belastende forklaring om dig, kunne være anonyme? Ofte er vidnerne de personer, som er kommet til skade ved forbrydelsen og/eller de tilskadekomnes pårørende.Det er meget forståeligt, at de er berørte af situationen. Netop derfor er der også en risiko for, at deres version - bevidst eller ubevidst - strammes til ugunst for tiltalte. Den risiko stiger, hvis vidnet ikke over for tiltalte skal stå ved sin forklaring.Det er vel netop af samme grund, politikere ofte afstår fra at kommentere rygter fra anonyme kilder. Og som formanden for Landsforeningen af forsvarsadvokater, Kristian Mølgaard, har udtrykt det, så er det vel kun rimeligt, at man som tiltalt har mulighed for at vide, hvad man forsvarer sig imod. Kun når tiltalte ved, hvem vidnet er, har tiltalte mulighed for at kende vidnets tilknytning til den påståede forbrydelse og kan drøfte med sin forsvarer, hvilke kritiske spørgsmål der rimeligvis bør stilles til vidnet.ANONYME VIDNER bør derfor fortsat ikke kunne føres, medmindre der er en meget konkret begrundet risiko for, at de udsætter sig selv for fare. F. eks. hvis de har været udsat for en trussel, i anledning af at de skal vidne.Anonyme vidner øger risikoen for, at en uskyldig bliver dømt. Og netop når professionelt kriminelle bliver dømt uskyldigt, føler de en legitimitet til at være kriminelle. En slags ' fuck it'-effekt. En følelse af, at ' selv når jeg ikke har gjort noget, så dømmer samfundet mig alligevel'.Denne ' fuck it'-effekt skal vi undgå. Den er enormt samfundsskadelig, for den kan være med til at skubbe dem, som står ved en skillevej, ned ad det forkerte kriminelle spor. Et spor, som ikke støttes af nogen fornuftige mennesker. Derfor bør politikere også være varsomme med at gribe enhver chance for at skabe en usaglig folkedomstolsstemning bare for at få stemmer.Det er sagerne for alvorlige til, og de kalder på, at vi alle tager ansvar for, at de fremover kan undgås.Anonyme vidner øger risikoen for, at en uskyldig bliver dømt.Fakta: BLÅ BOG Morten BjerregaardAdvokat med møderet for Højesteret.
ANONYME VIDNER Sager om bandekonflikten på Nørrebro og sigøjnerbossen Gimi Levakovic afslører nyt lavpunkt i politikernes stemmejagt.
Klokken er præcis syv om morgenen, da to af flyvevåbnets helikoptere flyver ind over Nørrebro. Det er torsdag 1. marts 2007, og byen er så småt ved at vågne.Propellernes monotone lyd ligger lavt over tagene, men det er de færreste, der opdager dem. Ikke engang 36 unge mennesker, der ligger og sover i huset på Jagtvej 69 - under det tag, som seks PET-agenter firer sig på den morgen.De skal rydde Ungdomshuset.Aktionen er hemmelig og kun en snæver personkreds i PET og Københavns Politi kender tidspunktet. En af dem er vicepolitiinspektør og indsatsleder Claus Olsen.Han skal styre gadens betjente og er mødt ind på Politigården klokken tre om natten.Ingen omkring ham kender til opgaven - ikke engang de 20-25 betjente, som han vil sende til Nørrebro. Inden de briefes, samler han deres mobiltelefoner sammen.- De måtte ikke ringe hjem - ikke engang for at sige, at de ville komme for sent, eller ikke kunne aflevere deres børn i børnehaven.- Jeg var bange for, at de ville sige det til deres partnere, som ville sige det til institutionen, og pludselig var det hele offentligt, fortæller Claus Olsen til Ekstra Bladet i dag.Aktionen starterKlokken fem om morgenen kører han og betjentene fra Politigården til et hemmeligt sted i byen, hvor de skifter uniform. Herfra videre ad omveje i civile biler.Præcis klokken syv kommer de alle frem foran Ungdomshuset.Claus Olsen er spændt.- Jeg kendte jo ikke til specialstyrkens plan, så da jeg ser dem fire sig ned på taget, tænker jeg: - Hold da lige kæft, hvordan kommer det her til at foregå.Claus Olsen og hans betjente afspærrer området, og PET's aktionsstyrke går i gang på taget og foran bygningen.I sættevogne og gravkøer fjerner de barrikader og sprøjter vand mod vinduerne. De seks agenter bliver sendt ind i bygningen fra taget, mens et andet hold hejses op til husets vinduer.På samme tid trænger aktionsstyrken ind fra alle sider.De unges forberedelserDe unge har forberedt sig længe. På taget har de sat pigtråd op og gemt brosten, tomme flasker, og toiletkummer.Vinduerne har de forseglet med tremmer, og ved siden af lagt sten, flasker og molotovcocktails. De skal bruges som våben.Siden december 2006 har de også overvåget omgivelserne omkring huset fra kameraer på taget. Fra et lukket rum følger de med i optagelserne, og på taget har de bemanding i døgndrift. Bare ikke denne morgen.- Dagen før aktionen havde vi holdt koncert, så jeg tror ikke, nogen holdt øje.Alle sov, siger Marco Malcorps i dag til Ekstra Bladet.Han er selv en del af den faste bemanding i huset, men denne nat har han sovet hjemme. Til stede er til gengæld journalisten Ditte Marie Nielsen. Hun er ved at lave en dokumentar om Ungdomshuset, da de unge bliver vækket af politiets råb og sviende tåregas. Med gasmasker og sagde: ' Det er nu, det er nu, du skal komme her ind nu'. Da jeg nåede derind, var der allerede fyldt med mennesker, siger Marco Malcorps.Han råber ad politiet. Folk omkring ham græder. Imens flere begynder at skubbe til politiets afspærring holder Marco Malcorps sig i baggrunden.For ligesom politiet har de unge også lagt en strategi for dagen. Imens de fleste kæmper på gaden, arbejder en anden gruppe med retshjælp.De holder styr på alle de anholdte, deres sigtelser og information til familien. Den del hjælper Marco med.- Vi valgte alle sammen at hjælpe med den del, vi følte os tilpas i. For mig var det ikke på gaden.aha@eb.dk Det gik enormt hurtigt. Det mindede mest om en tegnefilmsslåskamp På taget har de sat pigtråd op og gemt brosten, tomme flasker, og toiletkummer.
UNGDOMSHUSET: For ti år siden blev de unge taget med bukserne nede, da PET's antirerror-styrker rykkede ind og ryddede Ungdomshuset på Jagtvej 69 en tidlig morgen. To betjente og en bz'er ser tilbage på tyve timers kamp mellem politi og autonome.
Hos Københavns Politi holder ledende politiinspektør Poul Kjeldsen styr på indsatsen mod banderne i et regneark, som har får sine medarbejdere til at opdatere en gang om dagen. Så han kan se, hvordan det går.Skyderier mellem rivaliserende bandegrupperinger blev hverdag for københavnerne i sommeren 2017. Men siden 22. august, hvor fire projektiler borede sig ind i en dør på Solitudevej på Nørrebro, er konflikten stilnet af, hvis man altså måler den på antal løsnede skud i gaderne.Et ny opgørelse fra Københavns Politi tegner et billede af politiets indsats mod banderne. Opgørelsen viser antallet af varetægtsfængslinger, visitationer og fundne våben i relation til bandekrigen.I august løftede Københavns politidirektør, Anne Tønnes, lidt af sløret for strategien mod banderne.Metoden er grundig efterforskning, og målet er at sætte bandemedlemmerne hurtigst muligt i spjældet, lød det.Antallet af kendelser om varetægtsfængsling relateret til bandekonflikten i de af politiet nedsatte visitationszoner på Amager og i det nordlige og nordvestlige København er ifølge opgørelsen 36.Yderligere 13 kendelser om varetægtsfængsling af personer med relation til de implicerede bander, for eksempel Loyal To Familia, kan lægges til.Færre konflikterPoul Kjeldsen fokuserer da også på fængslingerne: »Vi ved erfaringsmæssigt, at jo flere vi får anholdt og sat ind, desto større er chancen for at få stoppet skyderierne. Derfor er jeg tilfreds med antallet af fængslinger.Det er vigtigt, at vi får aktørerne væk, så de ikke skyder mod hinanden på offentlige gader og stræder.Der er nu færre i konflikt ude på gaderne,« siger han.Uden at kende den præcise effekt, vurderer han, at fængslinger af ledende bandemedlemmer også kan være en del af årsagen til det nuværende stop for skyderier. Shuaib Khan, bandelederen fra Loyal To Familia, sidder fængslet for trusler mod en betjent. »Vi har truffet nogle af dem i visitationszonerne. Vi tror, at vi har fat i flere af de rigtige personer,« siger han.Politiet oprettede hen over sommeren flere visitationszoner i byen.Ifølge opgørelsen har politiet foretaget 1.866 visitationer på Nørrebro og i København NV. 104 stik-eller slagvåben er beslaglagt. For visitationszonen på Amager hedder tallene 160 visitationer og ni fundne stik-eller slagvåben. Tallene indeholder også fund af våben ved ransagninger.Samlet set har politiet fundet 23 skydevåben. En pæn del af efterforskningen fremadrettet handler om at knytte disse våben til bandemedlemmer, for de tages sjældent med dem på fersk gerning.»Vi har fundet skydevåben i træer, i buskadser, i trappeopgange, i kælderskakte og i elevatorer. Alle mulige steder. Nogle gange har vi kunnet knytte dem til nogle personer, og andre gange har vi ikke. Men vi har trods alt fundet våben, som man ikke kan bruge til at skyde med igen.« Når du ser på en lille måned uden skyderier, vurderer du da, at bandekrigen er ved at være slut? »Sådan tænker vi ikke. Vi kører indsatsen videre og tilpasser den undervejs. De vælger tid og sted, men vi kan mærke, at når vi stresser dem, så har det en virkning.«.pbu@berlingske.dk ' ' Det er vigtigt, at vi får aktørerne væk, så de ikke skyder mod hinanden på offentlige gader og stræder. Der er nu færre i konflikt ude på gaderne Politiinspektør Poul Kjeldsen.
BANDER I REGNEARK Politiet gør status på indsatsen mod banderne i København: 49 personer med banderelation er blevet sat i fængsel, og 23 skyde våben er blevet fjernet fra gaden.
Hvor bor du?»Jeg bor i Lindevangskvarteret på Frederiksberg.Der har jeg boet i 12 år efterhånden, 12 år i den samme lejlighed. Her er folk fra alle samfundslag, lige fra arbejdsløse til akademikere, kunstnere og lærere. Det er fedt, synes jeg«. Hvor går du hen og hører musik? »Jeg tager faktisk ikke så ofte ud og hører musik, fordi jeg har så travlt med at spille selv. Men jeg kan rigtig godt lide spillestedet Global ved Sankt Hans Torv. De har en masse forskellige musikere og genrer fra hele verden repræsenteret, og det kan jeg godt lide. Der er ofte flere forskellige bands, som spiller samtidig, så der er altid et interessant miks af folk.Det skaber sådan en dejlig, positiv og mangfoldig vibe, som jeg godt kan lide«. Hvor går du hen og spiser? »Jeg kan faktisk bedst lide at spise hjemme.Jeg elsker at lave mad og spise med min familie og venner. Men hvis jeg spiser ude, så er det ofte takeway-steder, som er tæt på enten mit hjem eller mit øvelokale. For eksempel kan jeg rigtig godt lide et indisk takeaway-sted, som hedder Indian Flavours og ligger på Jyllingevej, tæt på mit øvelokale«. Har du et stamsted? »Ja! Latini Pizza and Grillbar på Godthåbsvej på Frederiksberg. De har åbent til midnat, så der kan jeg ofte tage hen og spise, når jeg har været ude og spille jobs til sent. Jeg bestiller altid pitabrød med kebab, løg, ananas og cremefraiche-dressing. Det er en virkelig skør blanding, og de siger altid til mig, at det kun er mig, der bestiller det, haha! Nogle gange sender jeg min kone derhen, og når hun bestiller det, så ved de med det samme, at den bestilling er til mig, og de ved nøjagtigt, hvor meget chili og cremefraiche-dressing, de skal putte i«. Hvilken årstid synes du bedst om? »Jeg holder allermest af sommeren i København.Der er en masse liv i byens parker, på cafeerne, ved havnen, ja, alle steder, faktisk. Jeg kan især godt lide området omkring Nørrebro Station om foråret og sommeren, for der er en masse forskellige cafeer, hvor alle mulige slags mennesker sidder udendørs og nyder vejret og livet. I Gambia, hvor jeg kommer fra, bruger folk rigtig meget tid udenfor og i det offentlige rum i det hele taget, og den stemning finder man også lidt af på ydre Nørrebro, synes jeg«. Hvis du fik en stor pose penge, hvad ville du så forandre i byen? »Jeg ville lave en klatreskov! Der lå på et tidspunkt én i Carlsberg-byen, men nu er den desværre lukket. Den brugte jeg ellers ofte med min familie og venner«. Hvad giver dig følelsen af, at du bor i en fantastisk by? »Jeg har tit rejst til større byer i Sverige, Norge og Finland. Men af alle de store byer i Skandinavien, så synes jeg alligevel, at København er den mest funky. Folk er funky og ikke så generte her. København er lille og stor på én gang. Og i København har man den her følelse af storby og lokal, hyggelig stemning samtidig.Det gør byen unik. København er et sted, hvor du kan snakke med alle. Og så har byen en masse forskellig natur at byde på, lige fra Holmen til Amager Strand og indre by. Og det hele kan nås lynhurtigt med cykel eller metro. Det er så dejligt!«. Hvad er det smukkeste sted i byen? »Københavns Havn. Her spiller de nye og gamle bygninger virkelig flot sammen.Jeg kan godt lide alle broerne, som binder alting sammen. Der er også bare en god stemning ved havnen. Der er altid masser af liv, synes jeg. Selv når det også er dårlig vejr, så går folk rundt dernede og hygger sig, og det kan jeg godt lide«. Hvad har København for meget af? »Der er en masse glas-og stålprægede kontorbygninger og hoteller, som alle sammen ligner hinanden. Der er en del nybyggeri, som ikke føles særlig hyggeligt.Mange af de lidt ældre bygninger i København har meget mere sjæl. Der er selvfølgelig også en masse smuk nyere arkitektur i byen, men meget af nybyggeriet falder ikke lige i min personlige smag«. Hvad ville du gøre, hvis du var overborgmester for en dag? »Så ville jeg skaffe flere billige boliger.Det må være det allerførste, jeg ville prøve at lave om på«. Hvornår kan du blive allermest irriteret på København? »Når folk i trafikken ikke holder godt nok øje med hinanden. Jeg kan også blive irriteret, når man hele tiden får de der advarsler i metro og tog om, at man skal passe på lommetyve. Det skaber en masse unødig frygt, når man skal høre de her advarsler så ofte i bus og tog. Det kunne jeg godt undvære«.ibyen@pol.dk .
Af alle skandinaviske storbyer er København den mest funky. Det mener koraspiller Dawda Jobarteh, der kan opleves flere gange under jazzfestivalen.
Skuespillere har en. Bygninger har en.Biler har en. En Hall of Fame. En liste over dem vi skal huske og gerne bevare.Nu er turen kommet til træerne i København.Kommunen har bedt de 12 lokaludvalg udpege såkaldt ikoniske træer, der har »særlig betydning eller karakteristisk og identitetsskabende værdi for en gade, en plads, en baggård, en park, et naturområde eller en bydel«, som det hedder.Via indstillinger fra borgerne har bydelene med deadline 1. juli indsendt lister over de barkede kandidater. Platantræet på Gråbrødretorv, plantet i begyndelsen af 1900-tallet, og kirsebærtræerne på Langelinie er oplagte eksempler.Spørger man centerleder Anders Jørn Jensen fra Miljøpunkt Nørrebro, hvilket træ i hans bydel, der fortjener den højeste plads på ikonlisten, er kandidaten også oplagt, men ikke så kendt.Nørrebros ældste træ, en 200 år gammel hvidtjørn i Tagensvej-enden af De Gamles By, også kaldet Nordpolen, har med sin snoede stamme og lave tunge grene groet på stedet siden dengang, Nørrebro var en fælled uden for voldene med spredte småhuse og græssende kvæg. Da kvæg ikke æder tjørn, har bydelens ældste plante været så heldig at undgå køers muler og tidens tand.Ikoniseringen af træerne er et skridt i den rigtige retning, mener Anders Jørn Jensen.»Men jeg synes også, København i mange år har behandlet sine træer meget stedmoderligt.Det er selvfølgelig godt, at der kommer politisk fokus på det, men der er også brug for flere penge til at behandle træerne ordentligt.« Anders Jørn Jensen, der er historiker med diplom i klimatilpasning af storbyer, frygter, at kampen om arealerne i København og den store tilflytning og høje fødselsrate, på trods af den aktuelle træpolitik, vil presse kommunen og private til ikke at prioritere træer.»Træer er helt afgørende for, at København er, som den er, og kan tiltrække folk, der vil bo her. Træer holder en masse væde i sig. De giver skygge og er æstetisk pæne. Træer køler byen, der ellers ophedes på grund af asfalten.Frederiksberg og Nørrebro bliver for eksempel varmere end andre bydele, fordi de ikke støder op til havet, der køler bydelene.« Er vi blevet lykkeligere københavnere, når vi har fået ikoniske træer? »Det er bare ét element. Vi vil hellere have, at man behandlede alle træer ordentligt. Faren, ved at udpege nogle træer som ikoniske, er, at der så implicit også er en masse træer, der ikke er det, og dermed giver det nogen carte blanche til at fælde dem.«.Beror på privat velviljeEn anden af Andres Jørn Jensens betænkeligheder ved kommunens træpolitik er, at det er frivilligt for private at deltage. Han fortæller, at et næsten to hundrede år gammelt træ i en gård ved Søllerødgade på Nørrebro for nylig måtte lade livet, fordi en entreprenør skulle bygge på grunden.Hvilke af Københavns træer der får æren af at blive ikoniseret af Teknik-og Miljøforvaltningen, vil først blive offentliggjort i løbet af 2018. Om træerne skal markeres med skilte eller på anden måde fremhæves, vides ikke. Udpegning af ikoniske træer er et led i kommunens træpolitik. Den har blandt andet som mål, at der skal plantes 100.000 nye træer inden udgangen af 2025. Kommunen forventer, at de ikoniske træer vil udgøre fire-seks procent af alle byens træer. Bliver et træ godkendt af Borgerrepræsentationen som ikonisk, vil det kræve en politisk beslutning at fælde det. Altså en slags uofficiel fredning.I Valby står et andet træ, som formand for Valby Lokaludvalg Michael Fjeldsøe på opfordring af bydelens borgere har indstillet til ikonisering.Lindetræet står midt i cirklen af gamle kampesten på Tingstedet, Valbys centrum. Stenene repræsenterede oprindeligt de gårde, som lå i Valby i 1600-tallet. Det var på Tingstedet, bønderne holdt møder og bystævner. Lindetræet er ikke stort, men har stået der så længe, nogen kan huske. Ifølge Michael Fjeldsøe de-finerer træet bydelen og har uvurderlig kulturhistorisk betydning.Hvorfor ophøje træer til at være ikoner, næsten personligheder? »Det handler om at finde nogle af de ting, der giver en bydel identitet. Ligesom når man udpeger bevaringsværdige huse. Og så er det vigtigt, at det er en del af en større træpolitik, for København er ikke så grøn en by, som den gerne vil være.«.jrf@berlingske.dk Fakta: DEN GRØNNE BY De fire kategorier20 procent af Københavns areal er i dag dækket af træer. Kommunen har delt de »særligt værdifulde træer« op i fire kategorier: Fredede træer: anvendes kun i særlige tilfælde.Bevaringsværdige træer: udpeges i forbindelse med lokalplaner.Defineres som et træ, der er minimum 20 år gammelt og kan leve mindst 25 år mere på udpegningstidspunktet.Ikoniske træer: har en særlig betydning eller karakteristisk og identitetsskabende værdi. Et ikonisk træ kan være et enkeltstående træ eller et sammenhængende forløb af træer.Evighedstræer: store træer, der skal beskyttes, plejes og bevares for at leve og stå længst muligt.Træerne har en høj biologisk, historisk og æstetisk værdi. De er ofte levested for sjældne dyr og planter og har en historie, der går flere generationer tilbage.Kilde: »Københavns Kommunes Træpolitik 2016-2025«, Teknik-og Miljøforvaltningen -Byens Udvikling.
København får nu ikoniske træer, der er finere og vigtigere end andre træer.
København skal være en ren og lækker by. Derfor sætter kommunens Miljø-og Teknikforvaltning nu ind med mere mandskab i de forestående sommermåneder.Erfaringen har nemlig vist, at når københavnerne rykker udenfor, hober mængden af skrald sig op, og som Berlingske skrev forleden, har borgerne svært ved at ramme byens knap 5.800 skraldespande. Årligt bliver der således fejet lige så meget skrald op fra Københavns veje og fortove, som der bliver indsamlet fra byens skraldespande.»Grundlæggende øger vi renholdsindsatsen, fordi byen har brug for det. Det hele ville være meget nemmere, hvis alle københavnere og alle gæster ryddede op efter sig selv og tog skraldet med hjem, men sådan er virkeligheden desværre ikke. Derfor har vi sat ekstra millioner af til de steder i byen, som har allermest brug for mere rengøring,« siger teknikog miljøborgmester Morten Kabell (EL).Konkret har Københavns politikere afsat 8,7 mio. kr. til øget renhold i 2017. Heraf skal 3,1 mio. kr. bruges til renhold af byens toiletter, mens 5,0 mio. kr. skal bruges på renhold af København i det hele taget. De resterende 0,6 mio. kr. er afsat til et sommerrenholdsteam af københavnere i teenagealderen, som vil tjene en ekstra skilling på at rengøre byen i sommerferien.Den ekstra renholdsindsats kommer på et tidspunkt, hvor Københavns skrald jævnligt er til debat, og hvor flere borgere mener, at byen er blevet for beskidt. Senest rasede københavnerne over, at en københavnsk svane ruger på en rede af lige dele redemateriale og skrald i Sortedams Sø.Udvalgte områder prioriteresDet er 11 steder i byen, som kommunen vil bruge de ekstra penge på at holde rene, blandt andet Dronning Louises Bro, Christianshavn med kanalerne samt Islands Brygge og dens havnepark.»Det er de steder, hvor behovet er størst.Det er opholdssteder, hvor folk er, hænger ud og har det med at smide for meget affald. Derfor kunne vi simpelthen se, at det var områder, hvor vi ikke kunne følge med,« siger Morten Kabell, men forsikrer, at resten af byen ikke vil lide under prioriteringen.»Det her er ekstra penge til en ekstra indsats.Vi har ikke fjernet penge fra nogen. Nogle steder får bare væsentligt mere renhold fremover,« siger Morten Kabell.Vil almindelige københavnere også opleve, at byen er renere? »Det er klart min opfattelse på de steder, hvor vi for alvor sætter ind.« Den øgede indsats vil ifølge kommunen betyde, at der kommer mere mandskab, så det i dag 240 mand store team i sommermånederne vokser med 20 medarbejdere foruden 15 ungarbejdere. Medarbejderne skal ikke køre fejemaskiner, men i stedet koncentrere sig om det skrald, som fejemaskinerne ikke kan nå, fortæller serviceområdechef i Københavns Kommune Jon Pape. Samtidig har kommunen sikret, at teamets timer fremover kan organiseres bedre.»Både de nuværende og nye medarbejdere skal fremover arbejde på andre tidspunkter indimellem. Det bliver især i weekenderne, og også tidligere om morgenen og senere på aftenen,« siger Jon Pape.perd@berlingske.dk Fakta: FAKTAHer bliver der sat ind med øget sommerrenhold i 2017Stationsforpladserne ved Ny Ellebjerg, Sjælør og Sydhavn stationer Toftegårds Plads i Valby Mozarts Plads i Sydhavnen Islands Brygge og Havneparken på Islands Brygge Området ved Nørrebro Station Vanløse handelscentrum Superkilen Sønder Boulevard Christianshavn med kanalerne Dronning Louises Bro Blågårds Plads millioner kroner er der sat af til den øgede indsats 8,7.
Til sommer skal Københavns Kommunes renholdsteam rengøre byen på nye tidspunkter, og de bliver flere om opgaven.
Discokuglen maler pletter helt ud på fortovet. Ellers er det svært at se, hvad der foregår bag de duggede ruder i Garagen, som den lille ny aflægger af Osramhuset, kulturhuset på ydre Nørrebro, hedder.Indenfor er der fyldt med familier og unge nørrebroere, der har slået sig ned i cafeen, som selv kalder sig for et ' køkkenværksted'.Og der er også råt som i et autoværksted, men samtidig hyggeligt som i et hjemligt køkken. Betongulv og vægge med graffiti plus sofaer, kakkelborde og kitschmalerier i forgyldte rammer.I det aflange lokale udgør forenden af en gammel lastbil - pyntet med klistermærker og kulørte lamper - både køkken og bar. Det er her, der diskes op med fiskefrikadeller med hjemmelavet remoulade, og her, suppen øses op.Inde i førerhuset står den belgiskdanske kok Martin Stobbelaers med stort skæg og butterfly og servicerer, mens hans makker sørger for, at gæsterne får god besked om drikkevarerne: at druesaften er presset af druer, han selv har plukket, at rødvinen kommer fra en vens marker i Rhône (eller var det Saône? Musikken var høj), og at det er næsten øko-naturvin, den er bare ikke certi-ficeret endnu.Menuen skal man gå lidt på udkig efter, for den står skrevet på tavler rundt om på cafeens vægge. Denne aften finder vi panini, en sandwich, suppe, fiskefrikadeller, salat og kage. Plus kaffe, te og alskens drikkevarer.Maden serveres hurtigt. Den fyldige salat (50 kr.) er med hvide bønner, sprød frissésalat, rød peber, feta, hjemmesyltede rødløg og mandelsplitter og en virkelig god vinaigrette, som løfter og samler smagen, så de ellers neutrale bønner bliver lækre godbidder. Herligheden bliver serveret med et godt stykke friskbagt, svampet og sejt brød.Suppen er til gengæld til den jævne side.En omgang vintergrønt i form af rodfrugter og porrer plus linser. Det smager, som det lyder: urtet og ikke af særligt meget. Absolut passabelt, bare ikke spændende på noget parameter.Sandwichen med skagenskinke, brie, rødløg og en god dijonaise er til gengæld en godbid, som vi deler, da både suppe og salat er mættende. Og vi må rykke over i sofaen bag kakkelbordet for at kunne læne os tilbage og runde af med at smage Garagens drømmekage, der er nybagt og præcis lige så svampet og snasket af smør og sukker, som sådan en skal være. Bestået! Vi får te til. Det koster kun en tyver for en kop, men alligevel virker det lidt tarveligt, når man får et melaminkrus med kogende vand på bordet. Fint nok med praktisk service til vand og juice, men te og kaffe i plastikkrus er bare virkeligt trist. Selv i en garage.birgitte.kjaer@pol.dk 
Maden bliver lavet i et lastbilførerhus, og kaffen serveres i plastikkrus i Osramhusets nye café. Et godt sted at tanke op før en jazzkoncert.
Optøjerne på Nørrebro 1/ 3 kommer ikke som den helt store overraskelse.Selvom det ser ud til, at den slags forekommer sjældnere, er uro relateret til Ungdomshuset en tilbagevendende begivenhed.Man kan spekulere over uromagernes motiver, og sandheden er nok, at de er forskellige fra person til person. Søren K. Villemoes serverer i Weekendavisen 3/ 3 et interessant bud på en motivforklaring: Det er simpelthen spændende at være med til at rive ned.Skabe kaos. Tage magten.Uanset den enkeltes motiv er virkeligheden vel, at de unge blot agerede på den måde, som historien har vist sig bedst kunne betale sig: Uroligheder, kaos og bål i gaden, så hører nogle i Borgerrepræsentationen efter, og man får noget ud af det.Man kan umiddelbart undre sig over Københavns Kommune, som gennem sin ageren i et eller andet omfang har belønnet kriminalitet.Uanset hvad kommunens motiv er, har den gennem sine handlinger tilskyndet en afpresningsadfærd hos denne gruppe unge.Undergravende adfærdEt helt oplagt spørgsmål at rejse her er, hvorfor man som folkestyre dog fører en politik, der tilskynder den slags undergravende adfærd? Et bud er, at det er prisen, som vi betaler for at have indarbejdet en afradikaliseret venstrefløj i folkestyret.Enhedslisten har siden sin dannelse kæmpet med voldelige og voldsforherligende elementer i egne rækker. Partiet har dog gennem de seneste 10 år bevæget sig i en demokratisk retning, symbolsk kulminerende med det nye principprogram fra 2014, hvor listen bekender sig helt til demokratiet og opgiver den væbnede revolution.Det er en fantastisk styrke ved det danske demokrati, at det formår at optage tidligere radikaliserede kræfter. Hvis det ikke lod sig gøre, var vejen væk fra de voldelige miljøer langt mere besværlig.En mærkværdig forståelseMen der er også en pris at betale. I denne sag er prisen en mærkværdig forståelse hos dele af Borgerrepræsentationen for miljøet omkring Ungdomshuset. Bevares, alle tager afstand fra selve volden. Men "de få" skal ikke ødelægge det for resten, og der henvises til det ekstremt spændende miljø med folkekøkken og mangfoldighed.Hvis man nu forestillede sig et ungdomshus, hvor primært nazister forsamlede sig og lavede folkekøkken, hvor alle i princippet var velkomne. Hvor man lavede kursus i, hvordan man kunne sabotere venstrefløjens demonstrationer. Et hus, hvorfra der udgik demonstrationer, som hyppigt udartede sig i hærværk mod jødisk ejendom og endda gadekampe. Ville venstre-fløjen i Borgerrepræsentationen så tale om at slå koldt vand i blodet? Forlange en rapport? Ikke lade de få ødelægge det for de mange? Selvfølgelig ikke og godt for det.Men hvis Enhedslisten for alvor vil stå den sidste afradikalisering igennem, må den opgive den løjerlige forståelse for plastiske begreber som "aktivisme" og "civil ulydighed".Hvis man nu forestillede sig et ungdomshus, hvor primært nazister forsamlede sig og lavede folkekøkken, hvor alle i princippet var velkomne (...) Ville venstrefløjen i Borgerrepræsentationen så tale om at slå koldt vand i blodet?.
Det er en fantastisk styrke ved det danske demokrati, at det formår at optage tidligere radikaliserede kræfter.
Vejen til at blive valgt til Folketinget for Enhedslisten går stadig gennem en labyrint af ensrettede gader på Nørrebro i København.Gader, som ender foran en halvt nedgravet sportshal, Korsgadehallen, hvor Liste Ø i bededagsferien valgte partiets 21 spidskandidater, den såkaldte top-21, til det kommende folketingsvalg.Nok fik Liste Ø nemlig ved kommunalvalget i 2013 sit landspolitiske gennembrud med 119 byrådspladser, fordelt på 79 kommuner, men størstedelen af medlemmerne er stadig københavnere. Og nok er folketingsgruppen begyndt at henlægge sommergruppemøderne til provinsen, hvilket giver de ledende kammerater mulighed for også at trække udendørs til det afsluttende pressemøde og en photo opportunity (hvis vejret ellers holder). Men ingen tør tænke på, hvad det vil koste i rejserefusioner, hvis årsmødet blev afholdt vest for Valby Bakke.Alligevel indvarsler årets kandidatliste en mindre revolution - eller ' bondeoprør' - i Enhedslisten. Selv om de første syv af kandidaterne, med politisk ordfører Pernille Skipper i spidsen, bor i eller omkring hovedstaden, lykkedes det nordjyderne at overbevise flertallet af de delegerede om det fornuftige i at vælge Peder Hvelplund (Hjørring) som spidskandidat i Nordjyllands Storkreds, hvor partiets ottende mandat forventes at falde. Ved den vejledende urafstemning blev Peder Hvelplund ganske vist kun nummer 15 i hele landet, men nummer ét i Nordjylland. Og dermed stopper det ikke.Ny selvtillidDer er et stadig større ønske, selvfølgelig ikke mindst blandt mange medlemmer fra provinsen, om, at storkredsene selv bestemmer, hvem der skal være spidskandidater ude i landet, hvilket kan give Enhedslisten en anden profil, hvis ' bondeoprøret' mod københavnerne lykkes.»Det seneste kommunal-og regionsvalg har givet en helt anden selvtillid i provinsen,« siger transportordfører Henning Hyllested (Esbjerg), der er spidskandidaten i Sydjyllands Storkreds. »Valget viste, at provinsen både kan og vil: Vi er ikke landsbytosser! Og det bliver københavnerne nødt til at lytte til.Men de er jo ikke dumme, så jeg er overbevist om, at fornuften vil sejre til sidst.« Den nuværende opstillingsform har sin oprindelse i en tid, hvor Enhedslisten kun kunne se frem til en håndfuld mandater, som dels gjorde det ønskværdigt at sikre, at disse nu også var partiets - og at hele partiet stod bag dem. Og dels ønsket om at sikre, at også medlemmer i storkredse som Bornholm (hvor Enhedslisten aldrig har fået et mandat - eller har udsigt til det!) også fik noget at sige ved udpegelsen af partiets folketingskandidater.Men også en opstillingsform, som har afsløret, at det i praksis er svært at opnå høje stemmetal, hvis man ikke er ' kendt' i København.Feministisk programKritikken lyder, at dette også får Enhedslisten til at bruge tid og kræfter, og måske for mange af slagsen, på politiske emner, som ikke nødvendigvis optager folk ude i landet.I år brugte årsmødedeltagerne således størstedelen af tiden på at diskutere - og vedtage - et nyt ' feministisk program' og mindre tid på andre diskussioner som den på forhånd så omtalte nye parlamentariske strategi, der skal sikre mod en gentagelse af forløbet under Thorning-regeringen.»I Enhedslisten er vi feminister, fordi vi ønsker frihed og lige muligheder for alle,« blev det vedtaget.»Vi er jo meget et byakademikerparti,« siger Lasse P. N. Olsen, rådmand i Aalborg. »Det betyder, at de diskussioner, som fylder rigtig meget - og som mange bliver involveret i - er noget, som byakademikere går op i. Hvis man bor hele sit liv på Nørrebro og færdes i venstreorienterede kredse, så er sandsynligheden for, at man møder mange mennesker, som man er uenig med, ikke særlig stor. Hvorimod, hvis man er opvokset i provinsen, hvor der ikke er særlig mange medlemmer fra Enhedslisten, så tænker man mere på, hvordan man egentlig får folk, som ikke færdes i venstreorienterede miljøer, overbevist.« Enhedslistens tidligere mangeårige gruppeformand og nuværende medlem af hovedbestyrelsen Per Clausen (Aalborg) er enig: »Jeg synes ikke, at man entydigt kan sige, at man i provinsen er optagede af at lave aftaler og forlig og er mere resultatorienteret. Men der er ingen tvivl om, at det betyder noget for ens politik, hvor i landet man bor og arbejder, og altså hvilke erfaringer og oplevelser man har. Der er andre erfaringer og en anden virkelighed, hvis man lever i Aalborg end på Nørrebro og i et område, hvor et par procent stemmer på Enhedslisten eller en fjerdedel.«.Pelles projektDen samme konklusion kom Enhedslisten allerede frem til efter katastrofevalget i 2007, hvor partiet gik tilbage til 2,2 procent og fire mandater. Dengang afslørede Enhedslistens første vælgerundersøgelse, at ikke blot havde de såkaldte Asmaa-og Villy-effekter været skyld i valgnederlaget det år. De interviewede i undersøgelsen mente nok, at Enhedslisten havde sin berettigelse, men partiet var bare ikke noget for dem selv. Specielt uden for København blev Enhedslisten forbundet med noget subkulturelt, højtuddannet og alternativt.»I er sgu ikke et parti for almindelige mennesker,« som en forklarede dengang.»I er for luderne, narkomanerne, ham på bænken og flygtningene og de arbejdsløse og de skæve eksistenser.Og det er fint nok.« Men det var bare ikke nok til at få de adspurgte til at stemme på Enhedslisten.Finansordfører Pelle Dragsted (Frederiksberg) var dengang primus motor i Enhedslistens såkaldte modernisering, der netop skulle gøre partiet mere folkeligt. I dag understreger Dragsted, som ikke genopstiller på grund af Enhedslistens rotationsregler, at hvis partiet skal kunne konkurrere med Dansk Folkeparti og for dens sags skyld andre partier i provinsen, kræver det en tilstedeværelse. Og en tilstedeværelse, som ikke kun handler om, at lokalafdelingerne om lørdagen stiller boder op på markeder og uddeler løbesedler. Den handler også om, at den lokale folketingskandidat har sin dagligdag - eller i det mindste er kendt - i lokalområdet og ikke er »eksporteret« fra København.»Det er vigtigt, at Enhedslisten er i stand til at appellere til mange forskellige mennesker,« siger Pelle Dragsted.»Det er vigtigt, at vi har fokus på for eksempel den diskrimination og vold, som transseksuelle ofte udsættes for. Men det er også vigtigt, at vi har fokus på - og måske mere fokus på - nogle af de spørgsmål, som berører meget store dele af befolkningen. Hvis man ser på de europæiske venstrefløjspartier, som har haft succes, så har det været dem, der har formået at bygge en alliance mellem studerende og traditionelle arbejdervælgere i byerne og folk i landdistrikterne, fordi de for eksempel har oplevet, at nedskæringer har ramt dem alle. Man skal hele tiden tænke over ikke at komme alt for langt foran i forhold til, hvor almindelig mennesker er.Det er det samme, når vi diskuterer feminisme: Vi må gerne være et skridt foran for at trække folk med, men som Rosa Luxemburg sagde: Vi skal ikke være ti skridt foran. Så man ender med ikke at få folk overbevist om, at der her er et problem, som der skal gøres noget ved.«.Signal fra årsmødetSøndag måtte der dog seks afstemninger til om kandidatlisten, før der endelig var det nødvendige to tredjedeles flertal bag kandidatudvalgets foreslåede liste, der havde Peder Hvelplund som spidskandidat i Nordjylland. I den sidste afstemning slog denne kandidatliste en liste, som havde Maria Gjerding (Gladsaxe) som spidskandidat i Nordjylland, efter at hun, af familiære årsager, havde frabedt sig at blive opstillet så langt væk hjemmefra. Maria Gjerding, som blev nummer to i den vejledende urafstemning, fortsætter derfor som spidskandidat i Nordsjællands Storkreds.Selv er Peder Hvelplund tilfreds med placeringen som nordjysk spidskandidat, hvor han afløser Stine Brix (Nørrebro), der ikke genopstiller ved det kommende folketingsvalg.»Årsmødet har sendt et signal om, at de geografiske hensyn skal prioriteres,« siger han.»Men det skal selvfølgelig ikke bare være i et enkelt tilfælde. Man skal sikre sig, at medlemmerne altid kan spejle sig i kandidatlisten, uanset om de kommer fra København eller Aalborg. Det er jo fjollet, hvis man skal flytte til København for at blive valgt som spidskandidat i Nordjylland.«.kik@information.dk Det er jo fjollet, hvis man skal flytte til København for at blive valgt som spidskandidat i Nordjylland Peder Hvelplund Nordjysk spidskandidat.
Liste Ø's landsdækkende gennembrud giver provinsens medlemmer blod på tanden. De vil ikke længere finde sig i, at københavnerne bestemmer, hvem der skal være deres spidskandidater. Ved weekendens årsmøde tog Enhedslisten derfor det første skridt på en vej, som kan føre til en forandring af partiets profil.
Der hvor Jagtvej krydser Nørrebrogade, lå engang et historisk hus. Huset blev i 1897 indviet som Folkets Hus og forsamlingshus for arbejderbevægelsen. Det var her, den anden internationale kvindekonference fandt sted i 1910 og grundlagde traditionen med kvindernes internationale kampdag. Men fra omkring 1960 stod huset tomt, da et nyt Folkets Hus på Vesterbro havde taget over. Jagtvej 69 blev i begyndelsen af 1980erne overrakt en flok BZere, som flyttede ind. Her boede de, holdt koncerter, debatarrangementer og fester indtil årtusindskiftet. Den nye ejer, en lollandsk frikirke kaldet Faderhuset, ville have de unge ud. Ungdomshuset blev storpolitik, og en landsretsdom i august 2006 gav ejerne medhold. Sidste øjebliks forsøg på en politisk løsning mislykkedes. De unge skulle ud.Torsdag 1. marts 2007 få sekunder efter klokken 7.00 blev den første kampklædte betjent fra Politiets Aktionsstyrke firet ned på taget af Ungdomshuset på Jagtvej 69.Ditte Marie Nielsen fotograf og dokumentarist»Alle kender lyden af en helikopter, men når den er lige over hovedet på dig klokken syv om morgenen, er larmen infernalsk. Jeg ligger og sover oppe under taget på en hems. Efter fem sekunder har jeg sko på og kameraet under armen. Jeg hopper ned på gulvet. Aktivister med masker råber: »Eviction! Eviction! Eviction (udsættelse, red.)!« Det er som at hoppe ind i en havstrøm, og strømmen går mod højre. Jeg ser dem ikke, men politiet er allerede ved at bryde igennem muren i venstre side med en rendegraver. Ud mod bagtrappen. Nogle forsøger at kaste ting efter politiet gennem et vindue, men strålen fra en brandslange blokerer dem. Larmen er øredøvende. Mennesker over alt. Jeg når at tænke, at det er en komisk dans. Det er det sidste dagslys, jeg ser i noget tid.«.Marco Malcorps bruger af Ungdomshuset 1999-2007:»Jeg bliver vækket af en god ven på telefonen.Vi har en telefonkæde klar, til når det sker. »Det er nu, du skal komme ind nu.« Jeg er i Nordvest.Jeg kan ikke huske, hvordan jeg kom derind, men kort efter indfinder jeg mig ved Runddelen tæt på huset. Alt er gået i stå. Der er ikke nogen trafik.Jeg har ikke regnet med, at de ligefrem vil rive huset ned med det samme, men jeg er ikke idiot. Jeg kan godt se, at det taktisk set fra deres side er fornuftigt at gøre. Så længe det hus består, vil vi komme igen. Og nu har man jo politisk besluttet at give det til en kristen fundamentalist fra den yderste højrefløj.«.Ruth Kristiansen (tidl. Evensen) forkvinde Faderhuset:»Jeg er flyttet ind på Hotel Scandic i Hvidovre, fordi vi ved, at der snart kommer til at ske noget. Det kan vi mærke, når vi taler med politiet. Om morgenen bliver jeg ringet op af den byggesagkyndige, der fortæller, at nu er politiet i gang, og jeg tænder for News for at følge med.«.Ditte Marie Nielsen fotograf og dokumentarist:»Huset er svært barrikaderet. Aktivisterne har lavet det sådan, at de kan lukke og forsegle én etage ad gangen. De vidste, at politiet kunne komme ind fra taget. To-tre personer holdt vagt deroppe om natten, og jeg har siden hørt, at den ene var ved at falde ned på grund af turbulens fra helikopteren.Der går ikke lang tid, før jeg er helt nede i husets kælder, hvor der er en bogcafe og en lille koncertsal. Koncertsalen er den næstsidste bastion.Det er ubehageligt at være her. Der siver gas ind, og min gasmaske virker dårligt. Vand fra brandslangerne, der er skrald på dem. En iskold cocktail af mudder og tåregas. Larmen, der begynder med helikopteren, er der stadig og er blevet til en rendegraver, der slår igennem muren til det rum, vi står i. Aktivisterne kæmper imod.David og Goliath lyder romantisk. Men det er glasflasker og stole mod den store maskine. De banker alt, hvad de har af møbler og ting op mod væggen. Det er omsonst, og til sidst retræter alle - også migind i det sidste rum i kælderen, bogcaféen.Der bliver stille. Det er et underligt og roligt øjeblik, og jeg er bagerst i rummet. Vi er måske ti mennesker. Pludselig flår politiet døren op. Jeg kan kun se silhuetter. Først kommer gassen. En hale af røg efter en patron. Røgen rejser sig. Det næste ser jeg som et tegneserieslagsmål, men det er ikke sjovt. En sky af arme og ben. Jeg ser køller. Råb og skrig. En betjent rager igennem til mig. Jeg holder mit pressekort frem. Han råber, at jeg skal slukke kameraet, og slår mig over hånden. Så sætter jeg mig ellers, hvor jeg står. Der er ankelhøjt mudder og tåregas over det hele. En aktivist bliver slået bevidstløs, og en anden bløder fra hovedet.De tager vores gasmasker af. Jeg sidder der og hoster. Jeg skal kaste op. Gassen går i luftvejene.Kroppen siger nej. Sådan sidder jeg længe.« Per Larsen politichef, Københavns Politi: »Vi er rædselsslagne ved tanken om, at en aktivist skulle komme til skade eller dø under det her. Det er en livsfarlig aktion, vi er i gang med, og det viser sig, at huset er godt polstret med alt muligt, som man kan putte i hovedet på os, ligesom de unge har en lokal og intern ordre om, hvad de skal gøre, når politiet kom.Den plan lyder på kamp fra etage til etage. Vi vil meget nødigt udsætte vores politifolk for en velkomstkomite, som kan gøre ulykke på dem, så vi har været nødt til at udelukke muligheden for, at aktionen kunne lække nogen steder. Ansvaret for selve rydningen ligger hos Københavns Politi, men det er faktisk kun Hanne Bech Hansen (politidirektør i Københavns Politi, red.) og jeg, der ved, hvornår den skal ske. Vi sidder i en kommandostation et sted i landet sammen med folk fra PET og Rigspolitiet.Derfra fulgte vi det første halve minut af slaget. Da vi hørte, at helikopteren var på plads, alarmerede vi resten af styrken.«.Flemming Steen Munch talsmand, Københavns Politi:»Jeg står i badet, da Per Larsen ringer til mig og siger på sin Valby-drengerøvsfacon, at jeg godt kan lette røven, for vi er på taget. På én eller anden måde har Københavns Politi formået at holde aktionen totalt hemmelig. Så jeg må bare ned i bilen og af sted til Jagtvej. Jeg bliver mødt af et kaos af journalister, demonstranter og politifolk, og mit job er jo så at snakke med journalisterne. På et tidspunkt skal jeg tilbage til politigården for at spise morgenmad og give en pressebriefing. Der er der en TV2-journalist, der overtaler mig til at køre hende til hendes datters skole på vejen. Der er brudt kampe ud i området omkring Griffenfeldsgade, hvor hendes datters skole ligger. Det skulle jeg aldrig have gjort. Vi bliver spærret inde af otteti sortklædte, og jeg når kun lige at råbe, at hun skal lægge sig i bunden af bilen, inden de overdynger bilen med brosten.«.Morten Kabell medlem af borgerrepræsentationen i Københavns Kommune (EL):»Jeg havde allerede fra årtusindskiftet stillet spørgsmålstegn ved, hvorfor i alverden vi skulle sælge det hus. Det var en tåbelig beslutning, som fremmedgjorde en del af den københavnske ungdom, som man ingen grund havde til at fremmedgøre. Og det er klart, at for den sekts vedkommende, dem som købte huset, var der jo kun et ønske om at profilere sig selv og provokere mest muligt på Nørrebro, som jo ellers har stået for alt andet, end det sekten stod for.Der tillod Rådhusets flertal med salget, at den her provinsielle, fundamentalistiske sekt kom ind at spille en rolle på Nørrebro. Det var der ikke nogen grund til.«.Martin Geertsen kulturborgmester, Københavns Kommune (R):»Jeg stod markant på den private ejendomsret.Det var helt idiotisk at tale om en politisk løsning, for det her var ikke politik - det var jura.Sådan havde vi borgerlige det på Rådhuset. Vi havde både før og efter 1. marts mange debatter, som også fik et meget principielt skær. Nogle var fortalere for den private ejendomsret på den ene side og de sådan mere politik-orienterede på den anden side. Det var principper, der var på spil for mig. Man kan og kunne mene meget om Ruth Evensen, men det var hendes hus, og hun kunne gøre med den grund og det hus lige akkurat, hvad hun ville.«.Knud Foldschack advokat, Fonden Jagtvej 69:»Vi arbejdede i flere måneder på en løsning.Jeg tilbød Ruth Evensen 12 millioner. Seks gange så meget, som hun havde givet for huset.Plus tre millioner til forskønnelse af området.Det sagde hun nej til, og det var nok det sekund i mit liv, hvor jeg er blevet mest skuffet. Det er den tåbeligste beslutning, jeg har set et menneske tage i hele mit liv. Det var i december, og rydningen af Ungdomshuset var varslet.Hanne Bech Hansen ringede til mig 27. februar, hvor jeg var i Polen. Hun sagde direkte: Er der ikke mere, vi kan gøre? Om aftenen holder jeg møde med de unge, der går med til at flytte til Stevnsgade Skole og betale syv millioner for den. 28. februar holder jeg møde på Københavns rådhus med politikere og embedsfolk og har syv millioner med og et ja fra de unge. Jeg har pengene. Men der har Københavns Kommune disponeret Stevnsgade Skole til anden side. Jeg siger til dem, at de trykker på en rød knap. Det her bliver rigtig, rigtig dyrt. Havde de sagt ja, havde de unge forladt Jagtvej 69.«.Ruth Kristiansen (tidl. Evensen) forkvinde Faderhuset:»Det, der har været kendetegnende gennem hele det her, er, at der ikke er nogen, der har taget affære og taget ansvar. Københavns Kommune har en brugeraftale med nogle unge, og den bliver ikke overholdt. Kommunen er utilfreds med aftalen, og i stedet for at gøre noget ved det, sætter de Sorteper til salg.Vi købte et hus, der var til salg, for at bruge det. Og med skødet i hånden så burde den jo ikke været længere. Hvem som helst, der havde købt det hus, ville være blevet upopulære.«.Marie bruger af Ungdomshuset fra 2003-2007:»Jeg sidder i min celle i Vestre Fængsel og ser rydningen på TV 2 News. Det her klip af en kampklædt politimand, der bliver firet ned på taget, bliver spillet igen og igen. Jeg var blevet anholdt tidligere ved en af de store demoer i december, men blev løsladt for bare at blive anholdt igen i februar. Måske havde de en idé om, at jeg var en central person i gruppen og ville have mig væk fra gaden, når det skete.Jeg føler en stor afmagt, fordi jeg kun kan se det på TV. Men jeg glæder mig på samme tid over, at der nu måske kommer nogle herind til mig, som jeg kender.«.Marco Malcorps bruger af Ungdomshuset 1999-2007:»Det er meningen, at jeg skal holde mig i baggrunden, mens rydningen sker. Jeg skal hjælpe med at lave retshjælpsarbejde, så jeg fortrækker efter et par timer. Dem inde i huset får en læsterlig omgang tæsk af politiet og bliver kørt væk, uden vi fornemmer, hvad der skete derinde.Det er nok en taktisk overvejelse fra politiets side. Hvis vi ser vores venner blive revet ud og hakket til hundemad, vil folk givetvis blive arrige.Jeg er godt klar over, at i en situation, hvor man sender anti-terrorkorpset ind for at smide nogle mennesker ud af et kulturhus, så nøjes de ikke med at bede dem pænt om at gå. Men de historier, folk fortæller efterfølgende, er forfærdelige. Små rum fyldt med tåregas. Politiet, der flår gasmasker af de anholdte. Gode, gammeldags tæsk.Før jeg går væk fra huset, går vi om på bagsiden og kigger. En stor sølvfarvet kran tager en stor bid af fjerdesalen. Det er en mærkelig følelse at se en kran smadre et rum foran dig, og du genkender rummet. Det gør sgu ondt.«.Morten Kabell medlem af borgerrepræsentationen i Københavns Kommune (EL):»Senere på dagen, efter selve rydningen, cykler jeg ud på Nørrebro. Det slår mig, at der fra mange af vinduerne på i bydelen kom lyden af Madness' »Our House«, som jo lidt er Ungdomshusets slagsang. Den her gamle 80er-sang, som jeg kan synge med på, lyder pludselig fra nærmest alle vinduerne på Nørrebro. Sådan føles det. En stilfærdig fuckfinger til sekten for det, de har gjort, og en manifestation om, at Nørrebro sørgede og markerede sig.«.Ruth Kristiansen (tidl. Evensen) forkvinde Faderhuset:»Jeg har en tid til at få lavet negle ude i Søborg klokken to, og selv om det hele er i gang, tænker jeg, at den snupper jeg alligevel. Så jeg kører ud til Søborg og får ordnet negle på en salon.På vej derud bliver vi jagtet af en journalist fra BT, der gerne vil have et interview. Han presser så meget på, at jeg til sidst siger »ja«. Så med nye negle går jeg sammen med ham ind og spiser på et pizzeria. Så han kan få sit interview.«.Flemming Steen Munch talsmand, Københavns Politi:»Jeg kører mit eget løb. Min opgave er ikke at lede noget som helst, det er alene at tage mig af pressen. TV2 News er lige startet op, og det er jo lige sådan en sag som den her, de er velegnede til. De har en helikopter oppe, og der må jeg jo med skam indrømme, at det nyder vi jo godt af. Vi kan få et samlet overblik over, hvad der sker rundt om i byen, fordi vi får så mange gode efterretninger derfra.«.Ditte Marie Nielsen fotograf og dokumentarist:»Jeg bliver anholdt, politiet har fået kontrol over huset, og jeg får strips på mine hænder.En betjent holder mit kamera. De har forstået, at jeg er journalist. Jeg sidder i detentionen og blev varetægtsfængslet. I alt var jeg tilbageholdt i fire dage. Jeg har aldrig været så træt.Da jeg kommer til Vestre Fængsel, er jeg stadig plaskvåd og har kun bukser og en T-shirt på.Jeg får et gråt og møgbeskidt hundetæppe. Dér ligger jeg og prøver at holde varmen. Beder om lov til at gå på toilettet. I begyndelsen sidder jeg i celle med en pige, en aktivist. Der er helt utroligt stille. For hende er det bare slut. Jeg er i en anden situation og venter på, at min chef og advokat får mig ud. Hun venter på noget lidt længere ude i fremtiden, går jeg ud fra.Vores film, »69 - Ungeren indefra«, bliver vel modtaget af aktivisterne. De føler sig, så vidt jeg har forstået, repræsenteret af filmen.På den måde har den fået en særlig betydning.Huset er der ikke længere. Men det er filmen.«.Per Larsen politichef, Københavns Politi:»Det ærgrer mig, at vi aldrig fik en politisk løsning.Det ærgrer mig meget. Der var utrolig mange mennesker på Nørrebro, der måtte trækkes med det her igennem et halvt år efter rydningen.Demonstrationer og optøjer. Det kunne vi have undgået og undværet, og vi kunne også have undværet de halvanden uge efter rydningen, der var ganske forfærdelige. Det var ikke vores ønske at få et rabalderslag, men selvfølgelig gør vi det, vi skal. Det er jo ikke et retsløst samfund. Men der er nogle på det civile område, der har betalt store omkostninger ved det, folk uden forsikring. Der blev ødelagt for mange millioner kroner.«.Ruth Kristiansen (tidl. Evensen) forkvinde Faderhuset:»Vi har hele tiden måttet rydde op efter dem.Vi blev tvunget til at fjerne deres ting og betale deres regninger. De kunne i det mindste godt have ryddet op efter sig. Vi blev pålagt at opbevare alle deres efterladenskaber. Det var et værre menageri at køre alt det, de havde efterladt, væk. Vi fik det ud på en eller anden gård, hvor der var én, der havde tilbudt, at vi kunne opbevare det. Så gik Knud Foldschack ud på TV 2 og sagde, at vi havde fjernet tingene, og så gik jeg ud på TV 2 lige efter og sagde, at vi opbevarede tingene for dem, og at de endelig måtte hente dem. Jo før, jo bedre. Jeg har kun været forbi Jagtvej 69 få gange, men det er min fornemmelse, at københavnerne er glade for, at huset er væk.« Knud Foldschack advokat, Fonden Jagtvej 69: »Det var de unge, der vandt, men det kostede bare utroligt meget. Vi mangler en instans, der kan løse uenigheder mellem borgerne og mindre grupper i samfundet.Når du har de her grupper, opstår der næsten altid problemer i forhold til det officielle Danmark. Det var ikke politikerne, der løste det her problem. Det var de unge og politiet, det folkelige Danmark, der viste omtanken. I den her sag måtte jeg sande mit største nederlag, og her var mit ønske om at lykkes størst.For det blev så alvorligt. Det lykkedes så i »anden halvleg« med et ungdomshus. Så missionen lykkedes til sidst, men omkostningerne var enorme. Flere hundrede millioner blev brugt på politi og så videre i de år.«.Marco Malcorps bruger af Ungdomshuset 1999-2007:»Når man ser tilbage på det åbne sår, der pryder Jagtvej, som en tand, der er rykket ud af kæften, og ser på de regninger, det har kostet at sælge huset til en højreradikal sekt, som gik konkurs og måtte sælge det til et ejendomsselskab, der ikke har brugt det til noget. Så er man nødt til at spørge, om det virkelig var det værd? Vi passede os selv og betalte vores regninger til tiden, før det her startede. Jeg får det stadig dårligt, når jeg ser de levende billeder af huset, der bliver revet ned.Den dag jeg ikke længere får et stik i hjertet, når jeg går forbi Jagtvej 69, der har jeg mistet en del af mig selv.Vi havde lagt blod, sved og tårer i det hus, og så giver man ikke bare op. Hvis vi bare var gået med bøjet hoved, ville vi ikke længere kunne se os selv i øjnene. Det var vores andet hjem, og det var vores anden familie.Jeg kan med stolthed sige, at jeg var med til at kæmpe for og skabe noget, som var vigtigt at have for København.Og hvis det fra politisk hold var en ambition at rykke den anarkistiske bevægelse op med roden ved at fjerne det hus, så er man blevet slemt skuffet. For den lever i bedste velgående, måske endda bedre end før. Om noget har den her sag radikaliseret mig endnu mere. Den har styrket mig i min tro på, at politikerne er to alen af ét stykke, uanset hvilket parti, de kommer fra, og at de desværre har mistet blikket for, at demokrati betyder, at de er ansat af dem, der har valgt dem til at tjene deres vælgeres interesser og ikke deres egne.«.jabj@berlingske.dk mals@berlingske.dk pbu@berlingske.dk Fakta: BAG OM HISTORIENDe kilder, vi har snakket med, optræder med den titel, de havde under rydningen af Ungdomshuset i 2007. Historien er bygget op af vidnesbyrd, som vi ikke har efterprøvet, da vi ønsker at fortælle historien fra de forskellige aktørers perspektiv. Hverken betjente og indsatsstyrken, der var med til aktionen, PET eller daværerende justitsminister Lene Espersen (K) har ønsket at medvirke i artiklen. Bruger af Ungdomshuset »Marie« har ikke ønsket at medvirke med efternavn, men Berlingske er bekendt med hendes fulde navn.FAKTAJagtvej 69I 1982 får BZ-brigaden huset af Københavns Kommune.I 1999 blev huset på Jagtvej 69 sat til salg til højestbydende af Københavns Kommune.I 2000 blev huset købt af selskabet Human A/ S, som frikirken Faderhuset senere blev ejer af Faderhuset stævnede i 2003 Ungdomshusets brugere ved Københavns Byret og krævede ejendoms-og brugsret over bygningen.I 2004 gav Københavns Byret Faderhuset medhold. En dom som Østre Landsret stadfæstede i 2006.Trods flere mæglingsforsøg og købstilbud fastholdt Faderhuset, at de unge skulle ud.Rydningen af Ungdomshuset blev planlagt til at finde sted 14.december 2006, men på grund af store demonstrationer rundt om i byen, blev den aflyst.1. marts 2007 blev Ungdomshuset ryddet af politiet.4. marts 2007 blev huset revet ned.Grunden har stået tom siden.EfterskriftPolitiets rydning af Ungdomshuset antændte en vrede blandt grupper af unge i København.1. marts for ti år siden startede med rydningen tidligt om morgenen og endte med brændende barrikader på Nørrebrogade, stenkast mod politiet, anholdelser og ødelæggelser til langt ud på natten. Demonstrationerne fortsatte i de følgende dage.Om morgenen 4. marts begyndte den nedrivning af Jagtvej 69, som politiet så småt allerede var begyndt på under rydningen.Det var Faderhuset, grundens ejer, der betalte de omkring fem millioner kroner, det kostede at sanere grunden. I efteråret kulminerede de unges utilfredshed igen under en demonstration ved Grønnedalsvænge Allé 13, den såkaldte G13-demonstration, hvor flere aktivister forsøgte at besætte huset på adressen.Enkelte slap ind i huset, før politiet anholdt dem, og demonstrationen endte med tåregas og kampe mod politiet. 436 blev anholdt den dag.Ikke desto mindre fik de unge et nyt ungdomshus, som åbnede på Dortheavej i Nordvest-kvarteret 18. oktober 2008. Grunden på Jagtvej 69 er stadig i dag, ti år efter rydningen, tom.
1. marts er tiårsdagen for den historiske politiaktion, hvor Ungdomshuset på Jagtvej 69 i København blev ryddet. Berlingske har bedt en række nøglepersoner fortælle, hvordan de oplevede den dag, politiet viste sine strategiske evner og ryddede Jagtvej 69, den dag Faderhuset fik sit hus, den dag de unge mistede deres og satte Nørrebro i brand.
»Du må aldrig give dig. Og aldrig betale.« Så klart er rådet fra ' Mor Jane', som Jane Pedersen blev kendt som, da hun i 2012 trodsede bandekriminelle på Nørrebro, der en dag troppede op og bad om beskyttelsespenge, fordi hendes bodega, Café Viking, lå i »deres distrikt«. »Jeres distrikt? Jeg var her lang tid, før du blev født. Så hvis der er nogen, der skal have penge, er det da mig,« svarede Jane dengang den mørkklædte, unge mand, der fremførte truslerne.Fysisk og psykisk terrorHerefter fulgte en hård periode med fysisk og psykisk terror, hvor den samme bil med fire passagerer dagligt stod parkeret udenfor og holdt øje med Jane inde i caféen. Fysisk fik Jane truslerne at føle, da to brosten en aften fløj gennem vinduet, eller da facaden blev overhældt med maling.Men truslerne til trods stod Jane fast, og hun betalte aldrig, selvom hun flere gange frygtede for sit liv.I dag er hun glad og stolt over sin beslutning og råder nu 19-årige Ali Parnian til at gøre det samme, efter pengeafpressere i lørdags smadrede hans bageri i bydelen Tingbjerg nordvest for København.»Han har gjort det helt rigtige, og jeg synes, det er så stærkt af ham at gøre det. Men han skal have hjælp,« siger Jane Pedersen til BT og henviser til, at politiet og politikerne nu er nødt til at træde i karakter.bowe@bt.dk 

Under navnet Barbermaleren blev John Christensen i mellemkrigstiden en elsket figur i dansk kunst, ombejlet af museumsfolk, ferniseringsgæster, kolleger, kritikere og samlere, men endte hurtigt i historiens glemsel.Særligt i 1960' erne, da avantgarden stormede frem, blev Barbermaleren og hans generation offer for en næsten de-finitiv marginalisering.Kunsthistorikeren Hanne Abildgaard har efter flere års intensiv forskning skrevet en kæmpebiografiom den autodidakte kunstner, der var udlært frisør og i flere år drev barbersalon på Kapelvej 7A på Nørrebro med Assistens Kirkegård som genbo. Han malede og tegnede mellem kundebesøgene, men mest efter fyraften, og tiltrak i arbejdstiden en masse typer, som ordnede verdenssituationen og diskuterede kunst i baglokalet.Barbermaleren opnåede kultstatus i sit korte liv. Han døde af kræft i 1940, 43 år gammel og ligger begravet på den kirkegård, der udgjorde en frodig inspirationskilde for ham, og hvor kollegaen Henry Heerup har skabt hans gravsten som et fornemt kunstværk." Vor tids van Gogh"Barbermaleren eller John C., som han signerede sine værker, og hvilket navn benyttes af forfatteren i bogen, debuterede i 1928 på KE, Kunstnernes Efterårsudstilling, og havde året efter sin første separatudstilling.I 1932 var han med til at stifte kunstnersammenslutningen Koloristerne og blev en samlende figur for gruppen.Kritikerne og beundrerne sparede ikke på superlativerne, når Barbermaleren udstillede.Han fik prædikater som "Vor tids van Gogh" og "Det folkelige geni", og mange eksperter mente, at han var i kunstnerisk slægt med Marc Chagall. Selv en sammenligning med H. C. Andersen som en fortællende tegner fandt vej til spalterne. Barbermaleren var ægte og uspoleret som sine skilderier, der kendetegnedes af en detaljerigdom og en underfundig humor.Hanne Abildgaards værk på 300 sider med ikke færre end 230 illustrationer, herunder fotografier, og et omfattende noteapparat, afløser den hidtil eneste, men lille, substantielle bog om Barbermaleren skrevet af vennen Poul Uttenreitter, fra 1940 i serien "Vor Tids Kunst". Det er således første gang, at der sammenhængende forskes i hans person og virke. Gennem årene er der arrangeret flere mindeudstillinger ledsaget af beskedne katalogtekster med Barbermalerens malerier og tegninger, mens hans kunstneriske betydning og placering i kunsthistorien har ikke været genstand for videnskabelig behandling.Hanne Abildgaard anslår, at John C. har efterladt sig 800 værker i form af tegninger, akvareller og malerier, men der er flere, påpeger hun.»Der dukkede nye værker op, efter jeg havde afleveret manuskriptet, og når bogen udkommer, vil der garanteret være nogen, som melder sig.«.Grøftens proletarDen brogede arbejderbydel Nørrebro, også kaldet "hovedstadens Paris", forblev Barbermalerens kunstneriske hjemstavn, selv om han i de sidste år erhvervede hus i Vridsløsemagle og fandt motiver i naturen. Han klarede dagen og vejen ved hjælp af et par store legater og solide samlere, hvis køb bidrog til hans stramme privatøkonomi.Ikke mindst samlerne har været med til at vedligeholde den originale kunstners eftermæle, mener Hanne Abildgaard, som bl. a. henviser til samlerne Ella Fonnesbech-Sandberg, Poul Uttenreitter, ægteparret Emilie Demant og Gudmund Hatt, Erik Zahle, Jørgen Nørballe samt ægteparret Alma og Vagn Nielsen, der i 2001 testamenterede omkring 60 værker til Arbejdermuseet.John C. var fascineret af Nørrebros mange labyrinter af side-og bagbygninger, trange gårde med retirader og ikke mindst den berømte Kapelvej, som figurerede som motiv over 300 gange, og hvorfra han fulgte mange begravelsesceremonier og skæve eksistensers færden.Derfor står Barbermaleren i eftertiden som en sand fortolker og formidler af Nørrebros folklore, der inkluderede værtshusenes klientel, kvinderne, de rapkæftede cykelbude, de kornfede rotter i god trivsel omkring de fugtige boliger akkompagneret af de skramlende sporvogne.Men Barbermaleren fornægtede ikke kolonihaveidyllen og dens poesi. I et interview slog hans fast: »Markens og Grøftens og Mosens Engblommer, en Skarntyde er for mig skønnere end en overkultiveret Rose eller en degenereret Orkidé for Skarntyden er Grøftens Proletar.« Vanskelig at sætte i bås Også døden, helvede, korsfæstelse og portrætter samt selvportrætter med den obligate pibe indgik i hans næsten maniske kunstneriske repertoire.Alma og Vagn Nielsens gave til Arbejdermuseet satte Hanne Abildgaard, der dengang var ansat på museet, i gang med bogprojektet efter et forgæves forsøg på at inddrage to kunstmuseer i et samarbejdsprojekt om Barbermaleren, men begge institutioner afslog, fordi det var for stor en mundfuld, hvorefter Hanne Abildgaard gik solo.»Jeg havde kun sporadisk kendt til John C., da jeg gik i gang med arbejdet, der blev vanskeliggjort af, at kunstneren ikke havde noget arkiv,« fortæller Hanne Abildgaard.»Kun få i live har fortalt mig om John C. Det gælder Ebba Koch, Anna Vibeke Nash Jørgensen (Mulle Nash, tidligere gift med Jørgen Nash, red.) og nu afdøde forlagsleder Jarl Borgen. Jeg kan beklage, at jeg aldrig nåede at møde arbejderægteparret Alma og Vagn Nielsen, hvis entusiasme og økonomiske offervilje ikke kun medførte den store erhvervelse, men tillige en værdifuld indsamling af dokumentation af kunstnerens liv og værk på et tidspunkt, da mange endnu havde ham i frisk erindring,« siger hun.De røde fanerBarbermaleren elskede røde faner og røde valmuer, men han tog afstand fra en opfattelse af, at han var arbejderkunstner.I et interview citeres han for følgende: »Der er noget, der hedder Kunst, og den kan skildre Arbejdere eller hvad som helst.Men skal vi først til at underordne os Kunsten politisk, saa er Kunsten færdig. At der indenfor Arbejderpartiet er ypperlige Kunstnere, det er en anden Sag, men hvorfor i Alverden skal de være tvunget til altid at male Maskiner eller hulkindede Arbejdere med Halm i Træskoene. Det er ækelt og modbydeligt, og det er den sorteste Løgn, naar det gælder danske Arbejdere.« Hanne Abildgaard fremhæver, at John C. gennem årtier var ekskluderet af oversigtsværkerne, og hans værker stort set altid befandt sig på kunstmuseernes magasiner, og han fik en placering som "stamfar" til især fortællingen om naivismen i Danmark.»Under forarbejdet til nærværende bog har hverken kategoriseringen som naivistisk drømmer, som traditionalist eller som utilpasset outsider forekommet at være frugtbare udgangspunkter for en meningsfuld genindskrivning i kunsthistorien af John C., der ikke var evigglad naivist, slet ikke var traditionel, og som heller ikke var spor utilpasset, men tværtimod velintegreret i sin tids kunstliv, hvor han forekom mange at repræsentere noget nyt, som tiden havde særligt brug for,« lyder det fra Hanne Abildgaard." Kapelvej med linie 87", 1932, olie på lærred, 78 x 62,5 cm, privateje.kultur@jp.dk Markens og Grøftens og Mosens Engblommer, en Skarntyde er for mig skønnere end en overkultiveret Rose eller en degenereret Orkidé for Skarntyden er Grøftens Proletar.Barbermaleren, om sit motiv.Fakta: BLÅ BOG Hanne AbildgaardMag. art. i kunsthistorie.Har bl. a. været redaktør af Weilbachs Kunstnerleksikon (1990-95), lektor på Danmarks Biblioteksskole (1995-98) og museumsinspektør og forsknings-og formidlingschef på Arbejdermuseet (1998-2013).Forfatter til en række artikler og bøger om dansk kunst, fortrinsvis om mellemkrigstiden, herunder "Tidlig modernisme" (i Ny dansk Kunsthistorie) 1994, "Dansk skulptur i 25 år" 1996 (med Mikkel Bogh og Flemming Friborg) og biograffen "Anton Hansen. Mellemkrigstidens store satiriker" 2001.Arbejdermuseet i København åbner onsdag den 23. august en ophængning af John Christensens værker. Samme dag holder Gads Forlag reception på Arbejdermuseet i anledning af Hanne Abildgaards biografi "Barbermaleren John Christensen".Hanne Abildgaard: "Barbermaleren".300 sider, 399,95 kr.Gads Forlag.
Kunsthistorikeren Hanne Abildgaard rehabiliterer i et kæmpeværk den autodidakte kunstner John Christensen fra Nørrebro - også kendt som Barbermaleren.
På gavlen til præsteboligen ved Stefanskirken på det københavnske Nørrebro står indskriften: Påmind de uskikkelige.Trøst de kleinmodige.Ophjælp de skrøbelige.Vær langmodig med alle.Ophavet til disse formaninger er Paulus' Første Brev til Thessalonikerne.I præstegårdsstuen skråt neden for indskriften spørger Information sognepræst Pernille Østrem: - Hvorfor forlader folket folkekirken? »Det er en præmis, som jeg ikke bare lige vil gå med til. Dels er der simpelthen flere familier, der går til babysalmesang, der er flere vielser, flere konfirmander, langt større samarbejde med skole, hjemmesygepleje med videre, end da jeg kom her. Der er flere, der bliver døbt, end der dør.Der er vækst. Vi er ikke et kloster, hvor alle de gamle nonner dør, og der ikke kommer nogle nye.« - Men medlemsprocenten er vigende? Her i sognet er den kun omkring de 50 procent? »Ja, der er en demografisk side.Når der er én, der dør, som er medlem af folkekirken, hvem flytter så ind i lejligheden? Måske én, der hedder Muhammed, som sandsynligvis ikke er medlem. Eller måske flytter Tatiana ind, som er medlem af en kristen ortodoks menighed. Eller en ung familie med tre børn, der alle bliver døbt.« - Men der er jo også udmeldelserne af folkekirken? »Ateistisk Selskab har haft en kampagne, hvor der var flere tusinde, der meldte sig ud, fordi de blev opmærksom på, at de var medlemmer. Jeg har været ude for nogle, der ikke ved, at de er medlemmer af folkekirken, og så bliver de opmærksom på, at de er døbt, og så får de nærmest dårlig samvittighed. De føler, at de krænker dem, der tager det alvorligt. Og det er da sympatisk, synes jeg.«.Åben kirkePernille Østrem tillægger det stor betydning, at folkekirken er en åben kirke: »Vi spørger ikke om medlemskort ved døren. Det er ikke Fitness World.Men jeg hører også historier. Og en del af dem er, at nogle bruger den danske folkekirke til at være med på det, nogle vil kalde fribillet. Hvis man tjener en masse penge, og har en revisor, så siger revisoren: ' Hvorfor melder du dig ikke ud og sparer alle de penge?' Her i sognet er der kun fattigrøve, så her er det ikke aktuelt.Men til dem, der alligevel har meldt sig ud, siger jeg: ' Jeg skal begrave dig. Kan du så melde dig ind! Der ligger en indmeldelsesblanket i vindueskarmen.'« - Folk kan jo have en ærlig overbevisning som grund til ikke at være medlemmer? »Mange har meldt sig ud af politiske grunde i ungdommen. De kunne ikke være med i det dér borgerlige hejs, og så meldte de sig måske ind i Danmarks Kommunistiske Parti - som jo slet ikke er dogmatisk.« Eftersætningen bliver sagt med ironi. Pernille Østrem fortsætter: »Og så kan man jo godt have meldt sig ud, fordi man var i en sårbar situation eller var blevet krænket af kirken.« - Er det ikke nødvendigt, at folkekirken missionerer for at få folk tilbage? »Jeg missionerer hver dag. Jeg gør stort set ikke andet. Forrige søndag sagde jeg fra prædikestolen: ' Der ligger indmeldelsesblanketter i våbenhuset.I skal bare give den gas.'« - De, der er i kirkerummet, er vel medlemmer? »Nej, ikke nødvendigvis. Hvis du har et dåbsselskab på 100, kan det være halvdelen af dem, der ikke er medlemmer.« Pernille Østrem fortæller om sin missionerende virksomhed: »Og så har jeg jo skoleklasser. Jeg underviser i folkeskoler, sprogskoler, specialskoler, der besøger mig, og hvor jeg gennemfører noget af deres religionsundervisning; den del, som er kristendom. Så står jeg i præstekjole og fortæller om den kristne livstydning.« - Prøver du også at omvende nogle, der kommer fra andre trosretninger? »Nej, man kan ikke omvende nogen.Omvendelse er noget, der sker med én selv, og selvfølgelig også, fordi man har været udsat for ydre påvirkninger.« - Søger du også at påvirke mennesker med muslimsk baggrund? »Jeg stoler fuldt ud på, at mit religiøse tilhørsforhold har relevans for alle, som møder det på det rette tidspunkt.« - Har du oplevet eksempler på mennesker af muslimsk baggrund, der har omvendt sig? »Det hører nok under den sjælesørgeriske tavshedspligt. For nogle har det at konvertere fuldstændigt hjerteknusende konsekvenser. Selvfølgelig er der i Danmark muslimer, der konverterer til kristendom, og jeg møder dem også. Men jeg har endnu ikke set nogen annoncere det på Facebook. Men jeg har også kun 1.200 venner, så det kan være årsagen.« - Er de, der har meldt sig ud af folkekirken, en mere frugtbar missionsmark? »Jo, det er der rigtigt mange, der er.« Pernille Østrems erfaring er, at de, der udmelder sig, typisk er mænd mellem 18 og 32 år: »Og på et eller andet tidspunkt kommer nogle af de mænd tilbage, fordi de har fået en sød kone, der er medlem af folkekirken, og nogle søde børn, som de får døbt, ligesom de blev gift i kirken. Men manden er stadig ikke medlem. Indtil sognepræsten kigger på ham med lidende øjne og spørger: ' Hvordan skal det gå i fremtiden?'« - For eksempel når de dør? »Næeh, snarere hvordan det skal gå med fællesskabet omkring folkekirken.Jeg talte ikke om deres sjæls frelse. Det er jo et behov, de kan få senere, og så må vi tale om det til den tid.« »En af folkekirkens styrker er, at alle kan komme og sige ' Må jeg tale med dig, præst?' Jeg skal ikke udfylde skemaer, ikke lave indberetninger og føre journal.« - Hvor mange sjælesørgeriske samtaler har du om ugen? »Fem til ti stykker. Hertil kommer dåbs-, vielses-og begravelsessamtaler, der jo også har et sjælesørgerisk element.« Pernille Østrem sammenfatter: »I det kirkelige rum kigger vi ned i det sorte hul, som er dér, hvor vi forstår, at vi skal dø, og hvor der huse rer desperation og depression, og hvor meningsløsheden kommer fra. Men det er også dér, hvor vi forstår, hvor skrøbeligt og værdifuldt livet er, og at det er meningen, at vi skal passe på det. Man bliver taknemmelig og ansvarsbevidst, og man bliver opildnet.Det er et rigt sjæleliv, der står på spil. Hvis man får sat ord på det her, og smag og krop og sang - så kan man udtrykke sig om det. Så er det ikke bare en følelse, men også en dialog med Gud og medmennesker.dare@information.dk Fakta: BLÅ BOGPernille Østrem 40 år Sognepræst siden 2009 ved Stefanskirken på Nørrebro i København Cand. theol. fra Københavns Universitet, år 2005.SERIEHar folkekirken mistet mælet?24.728 danskere meldte sig sidste år ud af folkekirken.Dåbstallet er vigende. I 1986 var 83 pct. af befolkningen medlem af folkekirken. Nu er tallet 75,9 pct. Er det, fordi folkekirken ikke har noget at sige nutiden? I en interviewserie taler Information med en række af folkekirkens røster.
Sognepræst ved Stefanskirken på Nørrebro i København, Pernille Østrem, vil sætte ord på livets mening: ' Og smag og krop og sang, så det ikke bare er en følelse, men også en dialog med Gud og medmennesker'.
Den Røde Plads på Nørrebro i København er fyldt op af børn, der gynger, og store drenge, der prøver tricks på deres skateboards. Men der er også en mørkeblå politivogn. Den holder her, så de, der bor i området, kan føle sig mere trygge. Siden juni har bandekonflikten nemlig fået nogle til at føle sig lidt utrygge eller bange.Mikkel Funder er 12 år og Kids' Reporter.Han bor lige ved siden af Den Røde Plads og går i skole på Nørrebro. Han er taget med Kids' News ud for at snakke med politimanden Jakob Vilner om, hvad de gør ved banderne.Skabe tryghed»Hvorfor er I her, og hvad laver I?« spørger Mikkel.»Vi er her for at være synlige og skabe tryghed der, hvor folk bor,« siger Jakob.Mikkel spørger, hvad de så laver i bussen.»Vi håber, at folk vil komme og tale med os.Vi kan fortælle dem, hvad der sker, og hvad vi laver. Og så går der også nogle politifolk rundt omkring bussen, så vi sidder ikke bare i den,« siger Jakob.»Vil I så stadig være her, når bandekonflikten er slut?« spørger Mikkel.»Ja, der vil altid være lokalpoliti, men vi gør noget mere i øjeblikket, fordi der er den her konflikt,« siger Jakob.Ifølge Jakob er der altså ingen grund til at føle sig utryg.»Jeg synes heller ikke, der er nogen grund til at være bange,« siger Mikkel.»Man skal bare lade være med at gå alene sent om aftenen, men det gjorde jeg heller ikke før bandekonflikten.«.rose@berlingske.dk Fakta: HEY, HVAD BETYDER DET..Bande: En gruppe, der laver ulovlige ting - for eksempel stjæler og bruger vold.Ulovlige stoffer: Stoffer påvirker hjernen, så man bliver fjern. De er ulovlige i Danmark, og et af dem er hash.Lokalpoliti: Politi, som er i det område, hvor du bor.
Siden juni har der været flere sammenstød mellem to bander i København. Derfor har Kids' News besøgt politiet på Nørrebro i København, som er et af de steder, hvor der har været mest uro.
Wooooosh. Bolden flyver med stor fart ud over sidelinjen på den noget formindskede fodboldbane, som U10-børnehold fra Nørrebro United spiller på. Det var sjette gang inden for de første 10 minutter.»Prøv nu at holde den bold inde på banen! Ellers kan I stå og spille den frem og tilbage hele tiden!« råber Anders Trøst venligt til de små hoveder, som han træner to gange ugentligt.I den stille silende regn løber ungerne ihærdigt rundt efter bolden. Anders Trøst er en af Dansk Boldspil-Unions 126.000 frivillige, der året rundt lægger ulønnet arbejdskraft i Danmarks ca. 1.650 fodboldklubber.Analysebureauet Damvad Analytics har undersøgt fodboldsportens samfundsværdi for forskellige områder, og et af de helt store resultater viser, at den tid, som de frivillige lægger i fodbolden, svarer til 9.165 fuldtidsstillinger hvert år. Der er samme antal ansatte på Aarhus Universitetshospital. Og Anders Trøst nyder sit job som frivillig fodboldtræner.For ham er det ikke et problem at finde tiden i hverdagen.»Jeg tror egentlig bare, at det er lysten, der driver værket. For mig handler det ikke om, om jeg kan finde tid til det, men at jeg skal. Ligesom der var nogen, der stod og tog imod mig, så skal der også være nogen til at tage imod de her drenge. Og hvis der om 30 år er en af mine drenge her, der gerne vil træne som frivillig, fordi jeg har stået her i dag, det vil jo være fantastisk«, siger han.En stor del af Danmarks idrætsliv er bygget op omkring frivillig arbejdskraft. Fodbold er dermed den sportsgren, der uden sammenligning har Danmarks største antal frivillige. Hvis disse frivillige kræfter skulle lønnes, ville det langtfra være gratis for statskassen. Det fremgår af analysen for DBU, at hvis samtlige frivillige i dansk fodbold skulle lønnes, ville det koste 4,145 milliarder kroner.Glæden ved frivillighed går i arvDe små fodboldspillere piler rundt i alle retninger, da Anders pludselig stopper spillet. Han viser børnene, hvordan de pludselig står ret upraktisk i forhold til at spille hinanden.Det er vigtigt at kigge efter de frie rum og snakke med sine holdkammerater, siger han.Og så skal bolden altså stadig blive inde på banen.»Husk at følge med! Når en af jer har bolden, skal I ikke stå stille!«, råber træner Anders opmuntrende, og spillet går i gang igen.Han håber, at frivilligheden bliver ved med at have en slags positiv dominoeffekt.Anders Trøst startede selv til fodbold som 4-årig, da hans far og en kammerats far startede et hold for gadens små drenge, der var for små til den lokale fodboldklub. Da de blev gamle nok til at blive optaget i klubben, stod frivillige voksne og unge klar til at tage imod dem.»Det er det, jeg kan give videre nu. Uanset hvad jeg laver til hverdag, så er det bare fedt, at jeg kan gå ned og se den her glæde og glød i drengenes øjne ved at spille fodbold; en glød, som jeg helt sikkert også selv havde, da jeg var 9 år gammel.Det er simpelthen fedt at opleve«, siger fodboldtræneren.Frivillig arbejdskraft kan komme til udtryk på mange forskellige måder. Trænerstillinger, kasserer, medarbejdere i cafeterier - listen er lang.Thomas P. Boje, der er professor ved Roskilde Universitet og forsker i frivillighed, fortæller til DBU, at den frivillige arbejdsindsats har stor betydning for de lokalsamfund og i særdeleshed de kommuner, som de frivillige udfører arbejdet i.»De frivillige kommer med et stykke reelt arbejde, som - hvis ikke de gjorde det - enten ikke blev gjort, eller også skulle det lønnes. Så var der mange fritidsaktiviteter, der forsvandt. Samtidig betyder den frivillige idræt også, at der er mindre pres på fritidshjemmet og andre aktiviteter organiseret gennem kommunen«, siger han.Analysen for DBU viser, at de frivillige i gennemsnit hver uge bruger mellem 0,5 og 6 timer alt afhængigt af typen af det frivillige arbejde, samt om det er indendørseller udendørssæson. Anders Trøst synes ikke, at der er nogen decideret forberedelse til træningen. Forberedelsen kommer af, at han har spillet fodbold i 20 år selv.Men selv om man ikke har det og måske alligevel går rundt med en lille lyst til at give noget af sin tid, så er der ifølge Trøst ingen grund til at holde sig tilbage.Aldrig noget, der skal overståsDer er nemlig masser af folk med hjælpende hænder, som gerne vil dele ud af deres knowhow. Anders Trøst ved, at mange frivillige ser turen i klubben som et særlig rart afbræk i hverdagen.»Jeg tror egentlig helt klart, at jeg får mere, end jeg giver. Netop følelsen af at se glæden hos de her drenge, det gør, at jeg ikke bruger energi på det. Jeg får energi af det«, siger den frivillige træner.Ud over det sociale gennem træningen bliver der også skabt et fællesskab blandt de frivillige. Anders Trøst sætter stor pris på de arrangementer, som Nørrebro United stabler på benene for de frivillige. Fællestur til Parken, julefrokost og påskefrokost.Rent personligt giver det også ros og klap på skulderen, som er dejligt at få.»Var det hårdt«, spørger Anders Trøst de små fodboldspillere, der står i en halvcirkel omkring ham. Han sætter bevidst børnene i hold, der skiftevis er i undertal.»Ja!«, lyder svaret, og børnene nikker hele vejen rundt.»Jeg ved godt, at det er hårdt at spille i undertal, men det er for at lære jer, at det er nemmere, når I snakker sammen. Løb for hinanden, og husk at snakke sammen«, siger han.Ny øvelse, nye holdfordelinger. Regnen siler videre, men børnene ænser det ikke.En dreng kommer hen til Anders med den orange overtrækstrøje halvt over hovedet.»Så altså, du siger, at det bedste er at spille sammen«, spørger han lidt forsigtigt.Anders nikker stort, smiler og forklarer sit råd en ekstra gang.simone.kamp@pol.dk Jeg ikke bruger energi på det. Jeg får energi af det Anders Trøst, fodboldtræner.
FODBOLD En analyse lavet for Dansk Boldspil-Union sætter nu konkrete tal på, at fodboldens frivillige på alle måder er guldklumper i dagens Danmark, både tidsmæssigt og samfundsmæssigt. Økonomisk sparer de frivillige statskassen for milliarder af kroner.
Sigyn var Lokes hustru og en af de mindre fremtrædende gudinder i den nordiske mytologi. Gaden på det ydre Nørrebro, der er opkaldt efter hende, er lige så undseelig denne søvnige lørdag formiddag. På overfladen.Alt det, byplanlæggere ellers mener, er godt for borgerne i en by, er virkeliggjort i Sigynsgade.Legepladser, træer, græs. Fred og ro. Cyklistvenlig.Det er i detaljen, djævlen befinder sig.»Det er jo frygteligt. Det bringer minderne syv år tilbage til dengang, bandekrigen rasede.Det er et optræk til det samme, vi ser nu.« Lars Weiss er socialdemokratisk gruppeformand på Københavns Rådhus. Efter at Berlingske i går fortalte om utrygheden, volden, de ødelagte overvågningskameraer, larmen, hærværket og stofferne, har vi inviteret politikeren ud på Sigynsgade.»Hvis politiet siger, at mere overvågning, bedre belysning og flere vejafspærringer vil dæmpe de værste gener fra banderne, gør vi det efter sommerferien. Så afsætter vi gerne de penge. Ingen på Københavns Rådhus kan sidde denne situation overhørig.« Lars Weiss siger det velvidende, at banden Loyal To Familia (LTF) som regel klipper kablerne til kameraer i gaden og i det hele taget blæser på diverse tryghedsfremmende foranstaltninger.Han nikker op mod et hjørne på en ejendom, hvor fire kameraer overvåger Krakas Plads for enden af gaden.»Skal vi være ærlige i forhold til bandekon-flikten for syv otte år siden, så var det ikke så meget de fysiske tiltag i byrummet, der fik den stoppet. Det var, at politiet fik buret de ledende medlemmer af bandemiljøet inde.«.Indsats mod de helt ungeHan nævner, at uroen i Sigynsgade og LTFs kriminelle aktivitet og rekrutteringsforsøg i flere bydele tog til, da lederen af banden, dansk-pakistanske Shuaib Khan, blev løsladt i marts i år.»Vi skal som kommune gøre en væsentlig indsats for, at der ikke bliver rekrutteret nye medlemmer, så der kommer en ny generation til banderne.« Blandt andet har de såkaldte bekymringsopkald og café-møder mellem mentorer og unge, der er i fare for at blive indlemmet i banderne, været flittigt brugt, mener han.»Men det nytter ikke noget at sende nok så mange velmenende socialarbejdere herud.Det er politiet, der skal have fat i banderne.« Vi går forbi en rusten udbrændt motorcykel ud for nummer 12. En mand træder ud af en opgang. Han fortæller, at motorcyklen blev brændt af for en måned siden. Han har sit barn i en børnehave længere oppe ad gaden. Om han føler sig tryg i Sigynsgade? »Der er problemer alle steder. Her er i det mindste bedre end i Mjølnerparken.« Han vil ikke have sit navn frem.En patruljevogn kører forbi. Den vender oppe, hvor Sigynsgade kun kan passeres af cyklister, og kører væk igen.Den ensrettede fordelLars Weiss nævner, at det da er praktisk for banderne, at de kun skal holde øje med ordensmagten i én retning i Sigynsgade.Man kunne også give de unge noget at tage sig til for at undgå, de falder for rekrutteringen? »Hvis man vokser op i et stærkt belastet boligområde, hvor mange er på overførselsindkomst, har få ressourcer, og nogle er kriminelle - hvem er så rollemodellen for de unge dér, når forældrene heller ikke har evnen til at gribe fat i ungerne, hvis de er på vej ud i noget skidt? Det er en del af problemet.« 56-årige Josef fra Irak krydser gaden med poser med druer i den ene hånd og en bakke æg i den anden. Han har været i Danmark siden 1988 og bor i dag i en Lejerbo-ejendom med sin kone og to børn. Josef viser Berlingske, hvordan bandemedlemmer har sparket samtlige døre ind til opgangene. Der er sat metalplader nederst på dørene.»De løber op i opgangene for at gemme sig og venter, til politiet er kørt. Så kommer de ud på gaden igen,« siger han og nærmest hvisker: »Det her er et rigtig dårligt sted.« Sammen med Josef går vi ned i den mørke kælder. Her låste Lejerbo i foråret alle dørene for at forhindre, at de bliver brugt som flugtveje og skjulesteder.Her har nogle - banderne mener Josef - også smadret låsene, så der er fri adgang.»Mit ene barn har sagt til mig: ' Far, du må ikke blande dig i, hvad de gør.' Han er bange for, at der skal ske mig noget.« Oppe i solen igen kommenterer Lars Weiss Josefs ord.»Det er skræmmende, at nogle kan få lov til at fylde så meget i en gade. Jeg vil ikke kalde Sigynsgade for Det Vilde Vest. Men der er risiko for, at den bliver det.« Så har du vel ikke slået til som politiker? »Det kan man godt sige. Men jeg tror, det er svært alene at finde en politisk løsning. Vi kan opstille nok så mange gadelamper og videoovervågning, sætte nok så mange vejbump op, men det er ikke det, der løser problemet. Det er, at de ledende bandemedlemmer kommer ind bag de stive gardiner. På den anden side er det også en falliterklæring at spærre dem inde og smide nøglerne væk. Den slags gør vi jo ikke i Danmark.« Hvornår kan man gå gennem Sigynsgade om aftenen uden at føle sig utryg? »Hvis jeg satte en dato på det, ville jeg være fuld af lort. For sandheden er, at ingen kan garantere, at der er styr på det her om to måneder.«.jrf@berlingske.dk Fakta: LOYAL TO FAMILIALoyal to Familia (LTF) er en dansk gadebande, der hovedsageligt består af medlemmer med indvandrerbaggrund, men også flere etniske danskere.LTF blev stiftet i 2012 og består af tidligere Blågårds Plads-bandemedlemmer og personer fra Tingbjerg, Skovlunde, Hundige, Valby/ Sjælør, Helsingør, Aarhus, Fredericia, Hillerød og Nivå.I marts 2013 sad flere end 40 personer fra banden varetægtsfængslet for bl. a. grov narkotikahandel, drabsforsøg og drab.Samme år blev et ledende medlem af Afdeling Kokkedal fængslet for kidnapning og pengeafpresning.Politiet vurderede i 2013, at LTF dengang havde omk. 75 medlemmer.Man mener også, at LTF ligger i krig med banden »Værebros Hårde Kerne« (nu Satudarah), der holder til i Værebroparken i Bagsværd.Loyal to Familia holder primært til på Nørrebro.En af bandens ledere er den volds-og drabsdømte Shuaib Khan, søn af tidl. lokalpolitiker Wallait Khan.Kilde: Wikipedia.
Lovløshed og larm fra bandemedlemmer griber om sig i Sigynsgade. Berlingske inviterede de københavnske socialdemokraters gruppeformand, Lars Weiss, på en gåtur gennem den berygtede gade på Ydre Nørrebro.
En fremmed kommer til byen og bliver forvekslet med en anden. Sådan begynder mange gode historier, og forestillingen "Revisoren", som spiller på Nørrebro Teater dette forår, er ingen undtagelse. Det bliver også starten på en hylende morsom komedie om korruption, selvbedrag og fællesskabet som kampplads. For der findes en lille skurk gemt i de fleste af os, der kommer til udtryk i alle de relationer, vi indgår i, mener stykkets instruktør, Madeleine Røn Juul.»Det er en forvekslingskomedie om bedrag med den underliggende dagsorden, at hvis alle relationer, vi indgår i, koster noget på den ene eller anden måde, så vil det i sidste ende destruere fællesskabet. Vores indgangsvinkel er, at det ikke kun gælder det samfundsmæssige, men også på de indre linjer mennesker i mellem,« siger hun.For korruption og bedrag hænger ikke nødvendigvis sammen med sminkede regnskaber, lyssky transaktioner under bordet, eller penge sendt i skattely på en tropeø. Det kan også foregår mennesker imellem, og så er det lige meget, om det er mellem to mennesker i et forhold, i et mindre fællesskab, eller om det gennemsyrer et helt samfund, mener Madeleine Røn Juul.»Hvis fællesskabet bliver forurenet af en "noget for noget"-tankegang i alle henseender, så bryder systemet sammen. Det kunne man eksempelvis se i Grækenland under krisen, hvor der skulle penge under bordet for at komme til lægen. Demokratiet og dermed fællesskabet falder fra hinanden, hvis der altid er en "hvad er der i det for mig"-tilgang i alt, hvad man gør,« siger hun.Bandlyst i sin samtidKomedien er skrevet af den russiske forfatter Nikolaj Gogol i 1836, og dengang faldt den bestemt ikke i god jord. Den blev set som et fordækt angreb på zarstyrets bureaukrati og løse forhold til korruption, og selv om forfatteren forgæves forsøgte at forklare sine idealistiske tanker bag komedien, endte han til sidst med at forlade sit hjemland og slå sig ned i Vesten.I dag er komedien gået over i historien som en klassiker og er blevet opført et utal af gange over hele verden - nu senest på indre Nørrebro.»Vi fascineres stadig af svindlerens væsen, og hvad der driver ham til at bedrage andre.Samtidig hører man ofte historier i medierne om mennesker, der på den ene eller anden måde er blevet bedraget af andre, om det så er økonomisk, på det menneskelige plan eller over internettet. Derfor er der noget alment menneskeligt over at bedrage og blive bedraget, om det så er i stor eller lille skala, så kan de fleste nok genkende noget af sig selv i handlingen. Vi burde efterhånden have lært moralen, men den hænger desværre aldrig ved, hvis man skal lære det ud fra andres erfaringer,« siger stykkets instruktør, Madeleine Røn Juul.Handlingen foregår i en bundkorrupt, lille provinsby i Rusland, hvor går alle i panik, da det bliver varslet, at statsrevisoren kommer på inspektion. For i dette minisamfund, regeret af borgmesteren, har de altid set igennem fingre med den menneskelige grådighed, der er allestedsnærværende. Her er korruption bare en måde at overleve på og en valuta, som alle benytter sig af.Da en fremmed, ung mand, spillet af Thure Lindhardt, indlogerer sig på byens hotel, tror alle fejlagtigt, at han er den frygtede revisor.I virkeligheden er han blot endnu en plattenslager og svindler i rækken, og så begynder forviklingerne først for alvor at udfolde sig.»Det sjove er, at alle karaktererne er skurke, i mere eller mindre charmerende grad, og de gør ufrivilligt den unge fremmede til den største skurk af dem alle, fordi de tror, han er en anden. På den måde skaber de selv hele bedraget og begynder at opføre sig helt aparte og absurd. Det er helt enormt sjovt skrevet, og derfor forstår man godt, hvorfor det blev en klassiker,« siger Madeleine Røn Juul." Noget for noget"Når stykket har sin berettigelse i dag, 182 år efter det første gang så dagens lys, hænger det, ifølge Madeleine Røn Juul, sammen med, at det på alle måder stadig er dybt relevant samfundsmæssigt. Særligt i en tid, hvor internettet sværmer med fake news og løgne, prominente personer dukker op på lister over skattely, og politikere kaldes i samråd hver og hver anden dag.»Selv om stykket er gammelt, så er det stadig sindssygt relevant. Vi danskere er kendt for at være nogle af de lykkeligste mennesker i verden, og det er vi i kraft af, at vores samfund er meget lidt korrupt. Vi har tillid til systemet og hinanden, og det gør os trygge.Hvis tingene pludselig skulle forholde sig anderledes, vil vores samfund smuldre, som man kan se det ske andre steder i verden,« siger hun.Men bedraget kommer også til udtryk i de menneskelige relationer. Madeleine Røn Juul peger på, at selv om det nok af de færreste af os retskafne borgere, der fylder lommerne med øremærkede, godgørende penge fra den store fælleskasse eller tager imod bestikkelse under bordet, så foregår der i mange af livets forhold alligevel en "noget for noget"-ordning.Om det så er manden, der tager opvasken for at få sex af konen. En kammerat, der giver en øl med forventningen om ikke at skulle betale næste omgang, eller kollegaen, der har morgenbrød med til afdelingen med håb om at stige i graderne til næste personalesamtale.»Når vi stoler på andre mennesker, så overgiver vi os, og det er en livsnødvendighed for at overleve. Alligevel tror jeg, at mange har prøvet at få den tillid ødelagt.Og omvendt har de fleste nok også prøvet at blive bare en anelse paranoide over at blive kigget efter i kortene og derefter handlet irrationelt.Det gør os paranoide, når vi ikke kender spillereglerne. Der er et gammelt russisk ordsprog, der siger: "Angsten har store øjne, men ser ingenting", og det gør sig stadig gældende,« siger Madeleine Røn Juul.Forestillingen "Revisoren" har premiere på Nørrebro Teater lørdag den 17. februar og kan opleves frem til den 8. april. Foruden Thure Lindhardt medvirker også en lang række andre danske skuespillere, blandt andre Benedikte Hansen, Ole Lemmeke samt Sarah Boberg og Mikael Birkkjær, der begge er aktuelle i "Broen".temasektion@jp.dk /kultur@jp.dk Vi fascineres stadig af svindlerens væsen, og hvad der driver ham til at bedrage andre.Madeleine Røn Juul, instruktør Når vi stoler på andre mennesker, så overgiver vi os, og det er en livsnødvendighed for at overleve.Madeleine Røn Juul, instruktør.
Selv om teaterstykket "Revisoren" har 182 år på bagen, er det stadig dybt vedkommende i en tid, hvor korruption og svindel både på det menneskelige plan og på samfundsplan fylder meget, mener instruktør Madeleine Røn Juul.
Flygtninge og migranter hober sig op i Italien.Mange afrikanske migranter og flygtninge får asyl i Italien, men fortsætter alligevel op igennem Europa. Det viser en razzia som Udlændingekontrolgruppen har lavet i Folkets Park på Nørrebro, skriver TV2.»Vi fandt ud af, at halvdelen af dem, der var i parken, var illegale, og hovedparten af dem har opholdstilladelse i Italien«, siger vicepolitikommissær i Udlændingekontrolgruppen, Kjeld Farcinsen til TV2.Kontrolgruppen laver razziaer på baggrund af henvendelser fra borgere, når antallet af afrikanske migranter og flygtninge stiger i parken.Til den seneste razzia, som blev foretaget d. 5. oktober sidste år, blev 27 personer anholdt. 19 af dem havde opholdstilladelse i Italien, fem i Spanien, en i Portugal, og to havde slet ingen papirer.14 af dem endte med at blive udvist, fordi de var illegalt i landet. Én havde falske papirer, seks opholdt sig her ulovligt, og syv var subsistensløse.Grunden til, at migranterne og flygtningene ikke bliver i Italien, når de har fået asyl, er, at der et bedre velfærdssystem i Nordeuropa.»Rom er kun en etape på vejen for dem -ikke slutmålet,« siger Andrea Costa, koordinator i Baobak-flygtningelejren i Rom til TV2.Den såkaldte »Italien-finte« går ud på, at de får asyl i Italien først, for derefter at søge videre. Når de så bliver taget som illegale i de nordeuropæiske lande, bliver de ikke sendt hjem til deres hjemland, men tilbage til Italien. Derefter tager de mod Nordeuropa igen, siger Kjeld Farcinsen til TV2, der kalder det et »stort problem for hele EU.« Sidste år sigtede Københavns Politi 833 personer for at opholde sig ulovligt i Danmark. Mindst 119 af dem havde identitetspapirer fra Italien, og 88 fra Spanien, oplyser Københavns Politis Udlændingekontrolgruppe ifølge TV2.Integrationsminister Inger Støjberg har været i Italien for at mødes med sin ministerkollega på området og se situationen med egne øjne. Ministeren kaldte det den 8. marts et skæbneår for hele Europa og Danmark.mirk@berlingske.dk 
Ved en stor razzia i park på Nørrebro havde hver anden migrant eller flygtning brugt »Italien-finten«. Problematisk, lyder det fra politiet.
Efter den seneste tids skyderier på åben gade har politiet besluttet at være mere til stede på Nørrebro i København.Endnu en mobil politistation sendes ud i området, og der vil være flere patruljer ' låst' til området, siger en politichef til TV2 mandag.Sent søndag aften blev en 39-årig mand endnu et tilfældigt offer for skydende personer. Han blev såret af skud på Heimdalsgade og blev i går eftermiddag meldt til at være i kritisk tilstand.Med den øgede indsats imødekommer politiet flere borgeres efterlysning af et mere synligt politi.»Vi oplever ikke politiets tilstedeværelse,« sagde Terje Bech, talsmand for initiativet ' Vi tager gaderne tilbage', tidligere i går.Borgerne ser et fly kredse over byen og af og til politifolk i mandskabsvogne - men ingen betjente bevæger sig rundt i gaderne, og da slet ikke til fods, lød det.Chefpolitiinspektør Jørgen Bergen Skov oplyser til TV2, at Københavns Politi også får assistance fra andre politikredse.' Sætter dem i fængsel'Den første mobile politistation rullede ud torsdag i sidste uge, og justitsminister Søren Pape (K) fik onsdag en briefing af politiet, som overbeviste ministeren om, at der var styr på konflikten og bandemedlemmerne.»De gemmer sig hjemme i deres lejligheder. Når de kommer ud på gaden, og hvis de gør det mindste, så fanger vi dem og sætter dem i fængsel,« sagde justitsministeren onsdag i sidste uge/ ritzau/.

Han er blevet 54 år, tungere, og tøjet sidder ikke så skarpt som tidligere.Men den lethed og varme, der forvandlede en indvandrerdreng fra små kår til hele Danmarks syriske solprins, er der endnu. Naser Khader er stadig lattermild og selvironisk, og når man spørger, hvorfor det veluddannede københavnersegment, der engang hyldede ham som hele Danmarks yndlingsmuslim, i dag anser ham for at være en politisk vandrepokal, som ser islamister overalt, svarer han: »Det er, fordi København er røde og mærkelige. Enhedslisten, Alternativet og de hellige radikale«. Så griner han.»Men de er stadig vilde med mig i Jylland«. Forleden talte han med udlændingeog integrationsminister Inger Støjberg (V). Hun fortalte, hvordan hun bliver foragtet i København, men behandlet som en dronning i Jylland.»Sådan har jeg det også. Værdimæssigt er Danmark splittet i to lande. De fleste redaktører, journalister, meningsdannere og kendisser bor i 2100 Ø og på Nørrebro og bekræfter hinanden i deres rummelige holdninger. Men når jeg kommer ud i landet, er der fulde huse.Jeg var i Struer, hvor der var 400 pensionister en mandag formiddag. Så jeg er ikke bekymret, når 2100 Ø og Nørrebro sviner mig til. De siger, de er tolerante, men jeg synes ofte, de er meget intolerante«, siger Naser Khader.Hans Christiansborg-kontor er et billedgalleri.Familiemedlemmerne fylder hans opslagstavle, hans to børn er afbildet på mobiltelefonen, og der er billeder af dem på skrivebordet. Ellers er der bøger og bøger og bøger om Rusland, USA, islam, Iran, Syrien, Palæstina og Israel og en vidunderlig udsigt ud over byen og havnen.I kontoret ved siden af passer to PETagenter på, og på gangen sidder tre hold teenagere fra tre forskellige skoler. De skal skrive opgaver om integration, Mellemøsten og sproglige fordomme. De får et kvarter hver. Han gør det ofte. Da han selv var gymnasieelev, fik han lov til at besøge en minister på Christiansborg.»Det betød meget«. Vi skal til at forlade Christiansborg. Politiken har spurgt, om det er muligt at gå tur på Nørrebro, men Nørrebro er forbudt.Siden den 5. februar 2006, da der blev sat ild til den danske ambassade i Syrien på grund af Muhammedtegningerne, har Naser Khader været under beskyttelse, og det har forandret ham.»Jeg er blevet mere uforsonlig. Det had, jeg har oplevet. Når jeg flytter til en ny lejlighed, laver PET beskyttelsesrum med overfaldsalarmer og kamera. Fort Knox. Jeg får at vide, at jeg skal løbe ind i et rum. Så spørger min søn: ' Hvis far låser sig inde, skal jeg så løbe ud på altanen'? Altså, helt ærligt! Det gør mig vred.Hvorfor skal en tiårig tænke over det?«. En anden gang kørte en BMW op på siden.»Unge indvandrere på vej fra moskeen til Christiania for at købe hash. Halvdelen af kroppen ud af bilen og vilde fagter, der gør mine børn bange. Jeg gider ikke drikke dialogkaffe med den slags. Jeg har fået kaffeforgiftning for længe siden«. Han byder på småkager.»De er fra Inger Støjberg. Tag det roligt.Hendes sikkerhedsvagter har smagt på dem«. Lidt senere sætter han sig ind i sin bil. Vi kan godt køre på Nørrebro. Lokalpolitiet på Nørrebro er orienteret. Bagved kører PET.»Det er som en frakke. Når de ikke er der, mangler der noget«.De seneste lussingerSherin Khankan er leder af Exitcirklen og arbejder med kvinder, der er udsat for vold og social kontrol. For 18 år siden var hun kæreste med Naser Khader. Det endte fredsommeligt, men da Inger Støjberg i sommer bad ham tage stilling til, hvem der skulle have penge til at bekæmpe social kontrol, så han, at Exitcirklen, stod til at modtage 680.000 kroner.Sammen med Martin Henriksen (DF) og Marcus Knuth (V) sendte han i september en mail til Holger K. Nielsen fra SF, Sofie Carsten Nielsen fra De Radikale og Josefine Fock fra Alternativet.Her hævder de tre blå ordførere, at Sherin Khankan forsvarer stening og piskeslag, at hun går ind for sharialovgivning, og at hendes medarbejder Khaterah Parwani forsvarer Hizb ut-Tahrir.Derfor mente de ikke, at Exitcirklen skulle have 680.000 kroner, men mailen blev lækket, og Sherin Khankan har bebudet juridiske skridt mod Naser Khader, Marcus Knuth og Martin Henriksen.»Af flere årsager: Fordi det dybt er problematisk og farligt, at magtfulde politikere misbruger deres politiske indflydelse til at sprede Fake News, som er karaktermordforsøg.Fordi det rammer Exitcirklen og de psykisk voldsramte, og endeligt fordi jeg vælger at sætte en grænse og ønsker at udfordre Naser Khaders systematiske magtmisbrug«, skriver hun på Facebook. Det står ikke helt klart, om der vil blive taget juridiske skridt, men Naser Khader afviser, at der er tale om magtmisbrug.»Det handler om en religiøs uenighed om islamisme og sharia og om, at jeg ikke mener, de har kompetencer til projektet.Jeg foreslog, at de skulle give 2 millioner til Landsorganisationen af Kvindekrisecentre«. Han er opstillet for de konservative i Østjyllands Storkreds, og kredsens formand, Nikolaj Kruse Bøggild, der har fulgt sagen nøje, har ingen problemer med, at de blå ordførere forsøgte at fratage Exitcirklen de 680.000 kroner.»Når de bliver kaldt ind til Inger Støjberg, er det for at sige deres mening. De har ikke tillid til de to kvinder, og hvis de ikke må det, ville det være fuldstændig spild af deres tid«. Men Nikolaj Kruse Bøggild blev bekymret, da Berlingske i december kunne fortælle om den sms, Naser Khader havde sendt til Sherin Khankan. Her stod blandt andet: »Jeg fandt en hel del i kassen i går, blandt andet fotos, vi tog sammen i Lund i år 2000, og et modelfoto, du sendte til mig i 1999. Gider du holde op med at lyve?«.Sherin Khankan fortalte til avisen, at beskeden var kulminationen på en 15 år lang hetz og et forsøg på at presse hende til tavshed, da billederne er af »dyb personlig og privat karakter«. I Berlingske vurderede juraprofessor Sten Schaumburg-Müller, at det er i strid med straffeloven at videregive dybt personlige og private billeder.»Hvis det virkelig var en trussel om hævnporno, var det fuldstændig uacceptabelt.Så ville han ikke kunne være kandidat«, siger kredsformanden, der siden har talt med Naser Khader.»Nu har jeg den opfattelse, at Naser er blevet udsat for et karaktermord som en, der ville true sig til at få sin vilje ved hjælp af hævnporno. Men de billeder er vist et modelfoto fra en gammel Shampoo-reklame, hvor hun skrev nogle søde ord til ham på det. På resten af billederne holder de i hånd, og som han selv siger, så egner de sig ikke til offentliggørelse.De er for kedelige«, siger Nikolaj Kruse Bøggild, der afviser, at sagen fylder i Jylland.»Overhovedet ikke. Det er en københavnerting«. I bilen er Jens Gaardbo fra TV2 i telefonen.»Det handler ikke om Sherin Khankan«, siger han. Så vil Naser Khader gerne tale med ham. Hadprædikanter skal forbydes i Danmark, og Naser Khader støtter forbuddet.»For ti år siden havde jeg været imod et forbud. Men nogle af moskeerne inviterer de største idioter i verden, der går ind for stening, og at man må slå kvinder.En gang imellem er demokratiet nødt til at vise tænder og forsvare sig«, siger han til TV2.OpturenEn gang var Naser Khader den følelse, der fik Danmark til at tro på, at det med dem og os nok skulle gå. Drengen, der med sin mor og sine søskende i 1974 rejste op til sin far, som ud af et job som ufaglært gæstearbejder i Kødbyen og et hul af en lejlighed i Istedgade ville skabe et bedre liv for sig og sin familie. Naser Khader tilpassede sig fra landbrugsjord og åbne vidder i Syrien til en lille lejlighed uden bad og med toilet på gangen i et kvarter med dildoer i vinduerne, prostituerede på gaden og narkomaner på trappen. Men da han havde let ved skolen, talent for sport og fik venner, der hed Jan, Einar og Brian, blev det en harmonisk opvækst, hvor Naser Khader selv syntes, han var ret lækker som arabermacho med guldkæde og opknappet skjorte, indtil han fandt ud af, at det gik nemmere med danske piger, når han knappede skjorten.Han var den første indvandrerdreng på Rysensteen Gymnasium. Her lærte han, at homoseksuelle og jøder også er mennesker, men det afgørende slag for retten til sit eget liv tog Naser Khader, da han var 20 år. Som lille blev han lovet bort til sin kusine. Nu skulle hun herop, og han blev tvunget ind i et kortvarigt ægteskab, som han vristede sig fri af, med den konsekvens at kusinen blev kone nummer to i et ægteskab med en mand, der var dobbelt så gammel som hende selv. Naser Khaders frihed blev hendes fængsel, men historien vidner også om, hvor afholdt han var i gymnasiet.Med rektor i spidsen samlede lærerne 25.000 kroner sammen, så Naser Khader kunne købe sig fri af ægteskabet.I 1996 udgav han bogen ' Ære og skam' og en af dem, der læste, var Khaterah Parwani.Den 34-årige kvinde af afghansk afstamning er en af de stærkeste nye stemmer i Danmark, når det handler om feminisme, integration og flygtninge, men i slutningen af halvfemserne gik hun og hendes søster til et af hans foredrag for at få ' Ære og skam' signeret.»Den bog betød rigtig meget for mig og min forståelse af at tilhøre en minoritet.Jeg havde lige startet min egen oprørskamp, og vi tog til hans oplæg, fordi han kunne inspirere os i den kamp. Han var så sød, at han gav os den som gave og snakkede med os i 30 minutter«, siger Khaterah Parwani.I de år voksede følelsen Khader. Han fik alle de priser, der findes i Danmark, han sad i Folketinget for Radikale Venstre, og da Muhammedkrisen brød ud i 2005 og 2006, og de arabiske lande krævede en undskyldning for tegningerne, krævede Naser Khader, at Saudi-Arabien skulle sige undskyld for sin foragt for menneskerettigheder, for kvinder og for fattige filippinske gæstearbejdere.»Undskyld for shariastraffe. For håndsafhugning, for tyveri og pisk for indtagelse af alkohol. For stening til døden for utroskab og homoseksualitet.Saudi-Arabien burde skamme sig, og en undskyldning for at have krænket det land med satiriske tegninger er kort og godt et knæfald for fundamentalismen.Mit budskab til Saudi-Arabien og de andre muslimske lande, der har tilsluttet sig boykotten, lyder derfor: I krænker mig på min demokratiske overbevisning.Sig undskyld«, skrev han i Berlingske.I en avisleder blev han kaldt vor tids Kennedy, og den 7. maj 2007 kulminerede følelsen og blev et parti. Naser Khader og Anders Samuelsen forlod De Radikale og sammen med den konservative Gitte Seeberg stiftede de Ny Alliance. De ville være anstændige borgerlige, med lavere skat og asylansøgere i eget hjem, og Naser Khader dansede i meningsmålingerne, indtil Pia Kjærsgård fejede gulv med ham en aften i Kalundborg, hvor han ikke kunne svare på et simpelt skattespørgsmål.Ved valget i november 2007 endte det med 2,8 procent, fem mandater og ingen indflydelse. Offentlighedens dom var nådesløs.Det, som var hans styrker, var nu hans svagheder. En varm følelse var blevet til varm luft, den lette gang på jord var udtryk for sjusk og dovenskab, følelsesudbruddene var udtryk for et mellemøstligt temperament, talentet var talentløst, og stjernen et stjerneskud, der fik et par sekunder i himmelrummet. I 2008 skiftede Ny Alliance navn til Liberal Alliance, og i januar 2009 meldte Naser Khader sig ud for senere at blive konservativ.Liberal Alliances nuværende udenrigsminister Anders Samuelsen har udlagt nedturen på den her måde.»Intet menneske er så fantastisk, som Naser blev gjort til på vejen op, og ingen er så umulig, som han blev gjort til på vejen ned«.Stille comebackEt af de mennesker, der holder rigtig meget af Naser Khader, er Helle Jensen fra Svendborg. Hun er mor til Adam, og lørdag 12. september 2009 skete det værste, en mor kan opleve. Under påskud af at tage ham med i den lokale svømmehal i Svendborg kidnappede Adams irakiskfødte far sin søn, der dengang var fire år og bortførte ham til Damaskus. Helle Jensen var fortvivlet, men fik kontakt til Naser Khader.De mødtes på Christiansborg, og Naser Khader mente, at han muligvis kunne få Adam hjem. Han rejste til Syrien for at tale med Adams far og familien.»Så sad jeg i Udenrigsministeriet, og han sad med Adams far på ambassaden i Damaskus, mens han mæglede. Han blev dernede og holdt mig orienteret, og da han havde set Adam og fortalt, at han havde det fint, var jeg ikke så bange længere«, fortæller Helle Jensen. 13 dage efter kidnapningen landede Naser Khader, Adam og Adams far i Kastrup.»Jeg ved ikke, hvor jeg havde stået i dag, hvis det ikke var for ham. Naser er en utrolig hjertevarm og jordnær og empatisk person. Jeg er meget taknemmelig, og han har en meget stor plads i mit og Adams hjerte«, siger hun.Pladsen i vælgernes hjerte var knap så stor. Ved Folketingsvalget i 2011 blev han ikke valgt ind og forlod dansk politik til fordel for den amerikanske tænketank Hudson Institute i Washington, D. C. Her forskede han i ytringsfrihed og demokrati, og langsomt arbejdede Naser Khader sig tilbage som kyndig ekspert i krigen i Syrien og radiovært på DR-programmet »Arabiske stemmer« på P1, sammen med mellemøstkorrespondent Steen Nørskov. Programmet vandt flere fornemme priser, og værterne blev rost for deres fortælleglæde, nysgerrighed, humor og store baggrundsviden.»Han var en meget generøs kollega.Det er ikke alle, som i et samarbejde tør lade deres kollega levere den gode pointe eller lade deres makker tage opmærksomheden, når det går godt. Så er der nogen, der bliver smålige, og det gjorde han ikke«, siger Steen Nørskov om sin medvært.Naser Khader kalder de fire år, hvor han var væk fra politik, for sunde.»Jeg er ikke forsigtig som tidligere. Jeg siger, hvad jeg mener. Bliver jeg ikke valgt, ved jeg, at jeg kan klare mig alligevel«, siger han, mens vi kører på Nørrebro.Naser Khader ser på butikker.»Jeg kan godt lide Mellemøsten i Mellemøsten, men det her er blevet for meget«, siger han. Hans far havde butik her, og han har selv boet her, men han har ikke været her i 11 år. Den Røde Plads har han aldrig set.Den jaloux onkelDa maskinmester Ahmad Mahmoud skulle skrive sin roste debatbog ' Sort Land', som udkom i 2015 og beskriver opvæksten i en ghetto, kontaktede han Naser Khader og bad om hjælp gennem forlagsjunglen.»Der var slet ikke nogen tøven. Jeg var meget glad for den hjælp, og det vil jeg til enhver tid stå ved«, siger Ahmad Mahmoud, der siden bogudgivelsen har været en flittigt anvendt debattør og har mærket, hvordan det både fascinerer og slider.»Ofte har jeg faktisk oplevet Naser støtte og bakke op omkring mønsterbrydere senest ved samarbejdet med Hanan Al-Daher og bogen ' Hanan Syrien - mit møde med en stærk kvinde fra mit fødeland'. Omvendt er min oplevelse, at Naser ikke selv lukker folk ind i sit virke og derfor ofte står alene og kan have en attitude, der virker ekskluderende. Det er ærgerligt, for det er sindssyg vigtigt, at han anerkendes for det, han har gjort, og for de bank, han har taget, når ingen andre turde stille op. Når han vælger at køre solo, mister han nuancerne. Intet menneske er en ø, og Naser burde efter min mening række ud og tage passagerer med på den rejse, som stadig er så vigtig«, siger Ahmad Mahmoud.En anden af de nye debattører er Khaterah Parwani. Hun oplever Naser Khader som forvirret omkring de principper og værdier, han har prædiket de sidste 15 år.»Det, der har chokeret mig mest, er hans manglende solidaritet med ungdomsbevægelsen.Han opfører sig som en jaloux onkel, der ikke kan tåle de nye stemmer i debatten. Han ved, hvor svært det er for pigerne at tage den kamp, men han har ikke én gang udtrykt sympati eller solidaritet og sagt, at det er fandeme flot«, siger Khaterah Parwani, der finder det helt urimeligt, at Naser Khader skal beskyttes, og ikke vil bebrejde ham hans vrede.»Men han er blevet skinger. Han fisker ting op af hatten som nazi-islamisme, og alle flygtninge kan komme ind med en bombe. Det er blevet hans sprog. Han har glemt, at du ikke ændrer noget ved altid at piske andre. Der er mange, jeg har haft lyst til at piske, men jeg har lært, at hvis jeg skal ændre noget, så er jeg også nødt til at tale med Mjølnerparken«.Det kunne være blevet så godtDen vej gider Naser Khader ikke gå længere.På Facebook skriver han ofte beskeder som den, han sendte ud forleden. En avis havde skrevet om en irakisk skønhedsdronning, som med sin familie var flygtet ud af Irak på grund af dødstrusler.Naser Khader vedlagde artikel og billede og skrev: »Hun havde taget en selfie med Miss Israel. Har selv arabisk baggrund, er vild med den arabiske verden, men jeg er såååå træt af arabere!«. Sådan skriver han ofte. Påvirket af følelser, provokerende og med uforsonlig pen.»Jeg går da stadig ind for dialog og brobygning, men der er en grænse. Özlem Cekic har kaldt mig en grøftegraver, men der, hvor hun er med dialog, var jeg for ti år siden, og jeg er nået frem til, at det er spild af tid. Hun tog til Grimhøjmoskéen.Jeg var der for ti år siden. De sagde en masse, og da jeg gik, sagde de det modsatte«. Naser Khader vil have den almindelige muslim til at tage mere afstand fra islamisterne, end de gør.»Hvis nogen laver en kommafejl i en sætning om islam, flipper de ud, men når der bliver begået terror i islams navn, siger de, at det ikke har noget med mig at gøre«. Hvor Naser Khader var en af de første mænd med anden etnisk baggrund i dansk politik, var Yildiz Akdogan, der er folketingsmedlem for Socialdemokratiet, en af de første kvinder. Hun kan ikke lade være med at tænke på, hvad det kunne være blevet til.»Naser kunne virkelig spille en rolle i dansk politik, men det gør han ikke. Han har sat sig selv i opposition til den yngre generation i stedet for at række ud til nogle af de drenge, der har brug for, at der bliver rakt ud efter dem. Han havde sådan en stor chance. Han var bakket op af danskerne, af medierne og var en ' rising star', men formåede desværre ikke at gøre det til konkrete resultater. Det blev ved ord. Det blev ved Naser. Men hvem ved? Naser er som en prop. Han kommer altid op igen«.Hvorfor hader de ham så megetForleden skrev cand. mag. i moderne kultur Thomas Johannes Erichsen et debatindlæg i Berlingske. Han kaldte det »12 ting jeg aldrig lærer at forstå om integration«. Punkt 5 lød sådan her: »Hvorfor kan Naser Khader ikke gå frit på gaden? Hvordan kan man hade ham så meget, at han må mandsopdækkes af PET? Hvad har han gjort? Kritiseret islamisk fundamentalisme, opnået succes, talt lige ud af posen? Manden har sikkerhedsvagter på tyvende år, med alle de konsekvenser det har haft for privatliv og familie. Det blev alvor, da han forsvarede ytringsfriheden i forbindelse med Muhammed-tegningerne. En araber, der ikke bøjer sig i støvet for profeten, en frafalden, en forræder - Vorherre bevares«. Det er også noget af det, som forlagsdirektør Jakob Kvist fra People's Press hæfter sig ved. Han har skrevet en bog med Naser Khader og udgivet de andre. Den sidste er dog trukket tilbage, fordi der var tale om delvis plagiat. Om fejlen lå hos Naser Khader eller hans medskribent, er aldrig blevet afklaret, og Jakob Kvist ønsker ikke at kommentere på den sag. Men i forhold til den moderne politiske historie, er han ikke i tvivl om, hvor han vil placere Naser Khader.»Der er en kerne i hans virke, som handler om at beskytte de brune mod de onde brune. Han ville have lov til at være dansker. Han ville bare have sin frihed, og det er sådan set den, han har kæmpet for på mange af de brunes vegne.Da hans kamp begyndte, sagde de radikale besserwissere, at de nye danskere måtte leve, som de ville, for det var jo deres kultur, og så levede man i fred og ro inde i København, mens de brune selv måtte finde ud af det ude i deres kvarterer.Der var hans grundpointe: Fandeme nej. Vi er kommet herop, og I må sgu ikke overlade os til islamisterne. Det var hans stærkeste kamp, og det er hans stærkeste kamp, og det er kvintessensen af det hele«.Nu er det jul»Jeg elsker dig«, siger han i telefonen.Det er hans datter. De har en aftale. Det gik ham alvorligt på, da hun for nogle år siden blev overfaldet af en pigebande.Han ved ikke, om det var, fordi hun er hans datter, men han ved, at han ikke kan gå med sine børn på Strøget, og at hans dreng Hannibal, der er vild med fodbold, ikke kan spille med ' Khader' på ryggen, når de er på udebane. Det er for risikabelt.I de år han var ude af politik, var han lige ved at blive fri for livvagternes beskyttelse, men da han igen meldte sig ind, kom de tilbage. Han var også lige ved at blive i USA, men der var to årsager til, at han vendte tilbage. Den ene var, at han ville hjem til sine børn. Den anden, at han gerne ville ind i kampen igen, selv om der er mange, der ikke bryder sig om den måde, han kæmper på.»Men du kan jo ikke leve resten af livet af at være Danmarks populæreste muslim.Det er ikke det, jeg er sat i verden for.Det er for at påvirke samfundet. Tiden arbejder for integrering, siger man. Gu gør den ej, hvis man ikke gør noget aktivt.Derfor er jeg gået fra integration til assimilation.Jeg har flyttet mig. Jeg er blevet klogere. Det nemmeste ville være at have fortsat som konge i Radikale Venstre, men så er man ufarlig. Det er jo kedeligt i længden. Derfor er jeg hos de konservative.Der føler jeg mig mere hjemme«. Du ender ikke hos Dansk Folkeparti? »Nej. De er for bløde«. Han griner og kører mod Christianshavn for at mødes med sin datter. Bagved kører PET, og i aften er det juleaften. I Naser Khaders barndomshjem blev det anset for afgudsdyrkelse at danse rundt om et træ. Så da han blev inviteret til juleaften hos sin første danske kæreste, havde han ikke lyst. Men han gjorde det alligevel. Han vænnede sig til salmerne og julestjernen, og nu glæder han sig.»Jeg er så ' assimileret', at jeg skal holde jul med mine to ekskoner, deres børn og alle bedsteforældrene«.olav.hergel@pol.dk Hvorfor kan Naser Khader ikke gå frit på gaden? Hvordan kan man hade ham så meget, at han må mandsopdækkes af PET? Thomas Johannes Erichsen, cand. mag i moderne kultur De er fra Inger Støjberg. Tag det roligt. Hendes sikkerhedsvagter har smagt på dem Naser Khader byder på småkager.Fakta: BLÅ BOG Naser Khader54 år. Folketingsmedlem for Det Konservative Folkeparti. Tidligere medlem af De Radikale. Medstifter af partiet Ny Alliance i 2007, men partiet eksisterede kun i to år.Har blandt andet skrevet bøgerne ' Ære og skam' og ' Khader.dk', har modtaget Modersmåls-Prisen og en række andre priser.Desuden var det ham, som opfandt ordet halalhippier om »en særlig skare af såkaldt velmenende mennesker, der i tolerancens navn er parate til at acceptere ting fra indvandrere, som de aldrig ville have accepteret, hvis det var danskere, der havde gjort det samme«.
Engang var Naser Khader en varm følelse, der fik danskerne til at tro på, at dem og os kunne lykkes. I dag anklages han for magtmisbrug, de unge brune feminister føler, at han har svigtet, og mange danskere, der elskede ham, ser ham ikke længere som en, der bygger broer, men som en, der graver grøfter. Hvad skete der? Han blev uforsonlig. Han blev klogere. Han blev træt af af de tolerantes intolerance, af de passive muslimer. Men ikke af at kæmpe.
I hele sit voksenliv har Janni Milsted været aktiv i kampen for solidaritet og en mere retfærdig verden.Hun var formand for fagforbundet BUPL fra 1976 til 1983, har været aktiv i EUmodstanden, Cuba-solidariteten, og var en af de første i Danmark der arbejdede for at fremme udbredelsen af økologi.Bare for at nævne nogle enkelte ting.Det har altid kendetegnet Janni Milsted, at hun engagerer sig i sit lokalområde, og de mennesker, der omgiver hende.I dag fylder Janni 80 år, men hun er stadig aktiv i en række foreninger og arbejder helt konkret med at skabe fællesskab og forandring, der hvor hun færdes.Det sker blandt andet i Mjølnerparken, hvor hun siden 2009 har boet i et seniorbofælleskab.Mjølnerparken er på regeringens såkaldte ghettoliste. Men det er et dejligt sted at bo, mener Janni Milsted, der arbejder på at skabe fællesskab mellem de mange forskellige nationaliteter i bebyggelsen.Hun har siddet i Mjølnerparkens bestyrelsen i en årrække og er netop blevet valgt som næstformand. Derudover er hun formand for seniorbofællesskabet.SKABER FÆLLESSKAB- Det er spændende at arbejde med nogle arrangementer, som vi kan være fælles om trods de mange forskellige nationaliteter, siger Janni Milsted.Sammen med andre fra bofællesskabet er hun meget aktiv i at arrangere den årlige julefest. Det første år ville børnene, hvoraf de fleste kommer fra muslimske familier, ikke danse om juletræet, men nu har de fundet ud af, at det bare er en sjov nissefest.- Sidste år havde vi samarbejde med den bemandede legeplads i Mimersgade, hvor alle børnene er muslimske.De lavede alt julepynten til træet, fortæller Janni Milsted.I år er der planer om en fælles fastelavnsfest med legepladsen.Seniorbofællesskabet er derudover meget aktiv i at arrangere den årlige dimittendfest, hvor man fejrer alle de unge i Mjølnerparken, der har taget en uddannelse.Derudover er Janni Milsted dybt involveret i arbejdet med en helhedsplan for området, der skal åbne Mjølnerparken mere op og gøre op med ghetto-stemplet.Hun er også formand for foreningen Aktive Ældre på Nørrebro, der har et væld af fysiske, sociale og kulturelle aktiviteter. De bruger lokaler i Mjølnerparken og derigennem bliver nedbrudt en række fordomme om området og dets beboere.- Mange har fået en helt anden opfattelse af stedet, efter at de er begyndt at gå til gymnastik her. De kan se, at her er fredeligt, og at ingen gør dem noget, fortæller Janni Milsted.Udover arbejdet i lokalområdet er hun også med i Aktive Antifascister FIR og med i bestyrelsen for Pædagogisk Historisk Forening, der samler materialer sammen om børneinstitutionernes historie i Danmark.MANGEÅRIG KOMMUNISTJanni Milsted har aldrig ladet sig stoppe af pessimisme eller frustration over den politiske udvikling. Men det betyder ikke, at hun ikke er dybt bekymret over den aktuelle situation.- Det er forfærdeligt med den her regering, der sparer på alt muligt for at give skattelettelser.Og så alle de penge, der bliver brugt på krig og oprustning. Danmark er et krigsførende land alle mulige steder i verden, og nu er der lagt op til kold krig igen. Det er så frygteligt.I mange år har Janni Milsted været organiseret kommunist.I de unge år var hun medlem af DKP, i dag er hun med i Kommunistisk Parti.Hendes politiske ståsted er båret frem af en altid brændende social indignation og utilfredshed med fordelingen af verdens goder.Udover det politiske engagement betyder familien også meget for Janni. I en årrække boede hun i Karise, hvor hun drev et økologisk landbrug sammen med Jørgen.Da han døde, flyttede hun tilbage til København.- Og her trives jeg godt, selvom jeg stadig elsker at komme en tur ud på landet.Når, jeg har valgt at bo i København, er det også for at være i nærheden af børn, børnebørn og oldebørn. Jeg har fire oldebørn nu, den ene har lige været på weekend hos mig. Det var så hyggeligt, siger oldemor, hvis glæde ved børn stadig er lige levende.Det har altid kendetegnet janni milsted, at hun engagerer sig i sit lokalområde.RØD BOG: JANNI MILSTEDFødt 8. februar 1938. Bor i seniorbofællesskab i Mjølnerparken i København.Næstformand for bestyrelsen i Mjølnerparken, formand for seniorbofællesskabet, formand for Aktive Ældre på Nørrebro, samt med i ledelsen af Pædagogisk Historisk Forening og Aktive Antifascister FIR Danmark.Uddannet som barneplejerske og efterfølgende som børnehavelærerinde.Formand for BUPL 1976-1983. Har derudover arbejdet som pædagog, været praktikleder på Albertslund Børnehaveseminarium, leder af videreuddannelsen af pædagoger på Lærerhøjskolen og sluttede sit arbejdsliv som leder af en daginstitution i Karise.Har en datter, to børnebørn, fire oldebørn og er kæreste med Finn.
PORTRÆT Fællesskab er en hjertesag Janni Milsted er aktiv kommunist og med i ledelsen af flere foreninger på Nørrebro, hvor hun bor. I dag fylder Janni 80 år, men kalenderen er stadig fuld.
To mænd med tilknytning til banden Loyal to Familia (LTF) blev i går varetægtsfængslet i 21 dage sigtet for drabet på en 22-årig mand i Mjølnerparken på Nørrebro 9. november.22-årige Ghassan Ali Hussein sad i en bil parkeret i Mjølnerparken, da to mænd fra en scooter skød ind ad forruden. Ghassan Ali Hussein døde på stedet, mens en 19-årig mand, der sad ved siden af, slap med lettere skader.Ifølge BTs kilder er det politiets teori, at de to varetægtsfængslede var dem, der sad på scooteren og affyrede skuddene. Det er dog ikke bekræftet og fremgik heller ikke af sigtelsen.Nægter sig skyldigeDer blev nedlagt navneforbud i sagen, og den blev holdt for lukkede døre, og pressen fik derfor ikke indsigt i andet end sigtelsen. Dørlukningen skete af hensyn til efterforskningen, da det er politiets vurdering, at der »i hvert fald er én medgerningsmand på fri fod,« som anklager Line Steffensen udtrykte det.Politiet har tidligere sigtet fire andre mænd i sagen - to af dem sidder fortsat varetægtsfængslet. Den ene af de to - en etnisk dansk LTFer - noget usædvanligt fik lov til at overvære grundlovsforhøret mod sine bandebrødre.Skyderiet i Mjølnerparken betegnes som en del af den verserende bandekrig mellem LTF og Brothas, der holder til i netop Mjølnerparken.22-årge Ghassan Ali Hussein var dog - ifølge både politi og bekendte - ikke banderelateret.Bandekrigen blev indledt i sommer og kulminerede for en måned siden med tre drab på blot ti dage.31. oktober blev tre toneangivende medlemmer af Brothas beskudt foran A&amp;O Hostel tæt ved Mjølnerparken.Den ene af dem, Wurdi, døde på stedet.Fire dage efter opstod det, der kunne ligne en hævnaktion, da en 20-årig mand blev dræbt af skud nær LTFs klubhus i Tingbjerg. Manden var ikke registreret som bandemedlem, men færdedes ifølge Berlingskes oplysninger med medlemmer af LTF.Ingen af de tre drab er endnu opklaret, og der er for nuværende ingen mistænkte i de andre to sager. Men ifølge fungerende politiinspektør hos Københavns Politi Torben Svarrer »efterforsker politiet i flere retninger« og »har stadig store forventninger til, at også de to sager bliver opklaret,« siger han.75 bandefolk ude af spilletDrabene først i november fik et netværk af forældre fra blandt andet Mjølnerparken og Tingbjerg til at begynde at mægle mellem parterne, og natten mellem 11. og 12. november lykkedes det ifølge flere kilder, Berlingske har talt med, at etablere en månedlang våbenhvile.»Status er, at vi ikke har set et skyderi i gadebilledet siden 9. november.Vi har stadig fundet våben i miljøet og derfor har vi også forlænget vores visitationszone. Nu må vi jo se. Vi følger selvfølgelig udviklingen tæt og glæder os over, at der ikke er skudt i snart tre uger,« siger Torben Svarrer, der understreger, at politiet alene har kendskab til våbenhvilen via medierne.Politiet har siden 20. juli, hvor man oprettede den første visitationszone i København som følge af bandekon-flikten, og frem til dags dato foretaget 3.861 visitationer på Nørrebro og i Nordvest. 142 stikvåben, 42 slagvåben og 42 skydevåben er blevet beslaglagt.Politiet har registreret 38 skyderier relateret til konflikten og syv knivoverfald.Tæller man gårsdagens varetægtsfængslinger med, har politiet sammenlagt sat 53 personer bag tremmer for kriminalitet, der kan kobles til den verserende konflikt.Yderligere 22 bandemedlemmer er anholdt i perioden, sigtet for kriminalitet, der ikke er direkte koblet til bandekrigen - eksempelvis afpresning.annj@berlingske.dk Fakta: Bandedrab31. oktober bliver tre toneangivende personer fra Brothas beskudt foran A&amp;O Hostel på Tagensvej.Den ene dør. 3. november dør en 20-årig mand, der færdes sammen med medlemmer af LTF.Han er ikke selv registreret som bandemedlem. Han bliver beskudt nær LTFs klubhus i Tingbjerg. 9. november bliver en 22-årig mand dræbt i Mjølnerparken.Han bliver beskudt, mens han sidder i en bil.Manden har ifølge politiet ikke banderelationer.
Seks personer med tilknytning til Loyal to Familia (LTF) er nu sigtet i sagen om drabet på en 22-årig mand i Mjølner parken på Nørrebro 9. november, og »i hvert fald« én gerningsmand er fortsat på fri fod, mener anklageren.
I ste. Det plejer at være sådan noget syntetisk stads, der kan få det til at snurre i kæben af syrlig sødme, og som i hvert fald ikke leder tankerne hen på det, vi normalt kalder te.Det vil en gruppe af 13 gode venner fra Nørrebro, der sammen ejer firmaet Nørrebrew, gerne gøre noget ved. De vil ændre københavnernes, nej sgu!, danskernes drikkevaner.»Vi synes, det er en skam, at iste af ordentlig kvalitet ikke er mere udbredt her i Danmark. Der er meget få, der indtil nu har taget genren seriøst, så iste i Danmark smager næsten altid syntetisk og meget sjældent af te«, siger direktøren Sune Blom.I dag klokken 17.30 på Blaa Galleri lancerer de derfor Maná, en økologisk og friskbrygget iste uden alle tilsætningsstofferne og sødemidlerne. Der er fire varianter - hibiscus, hvid te, rooibos og grøn te - og de er alle lavet med mellem to og fire ingredienser. Ud over selve teen er de sødet med agavesirup, og nogle af dem har fået lidt syre fra enten lime eller grapefrugt, mens den grønne te også er blevet tilsat en smule mynte. Og det er det. Ingen sjove e-numre eller stoffer med lange, kemiklingende navne.En mere seriøs virksomhedSune Blom og de 12 andre startede Nørrebrew i 2013. En del af dem boede på det tidspunkt i kollektiv sammen og havde en lille hjemmeproduktion af den sydamerikanske, meget koffeinholdige maté-te, som de med inspiration fra Berlin serverede kold tilsat kulsyre som drinkmixer til gadefester og koncerter på Nørrebro.Da det hurtigt blev populært, kom ideen til at lave et decideret brand og hælde isteen på flaske.Det blev til den økologiske matédrik Maté Maté, som var tænkt som et alternativ til de mange syntetiske og meget søde energidrikke. Selv om de dengang fik at vide, at det var en dum idé at være 13 venner sammen om et firma, og at der desuden ikke var noget marked for maté i Danmark, så har det været en succes.Men hvor det i starten handlede meget om venskabet og det sociale, er de i dag blevet en mere seriøs virksomhed, fortæller Sune Blom.»Vi har udviklet os som firma. Med Maté Maté handlede det i starten mest om at arrangere fester og koncerter og have det sjovt. I dag kigger vi meget på at udfordre status quo, og finde de produkter og råvarer vi mener, mangler herhjemme.På sigt vil vi gerne ud med vores produkter i hele Danmark og resten Norden«. Lancering af Maná. Fredag 5. maj kl. 17.30-21. Blaa Galleri, Kbh. N WWW matemate.dk.Smag også på...Det er ikke svært at forstå, hvorfor den udendørs café og bar Riga er populær.Beliggende på Litauens Plads på Vesterbro er der altid læ, masser af sol og ingen trafik. Med andre ord: de perfekte omstændigheder til at drikke vin, aperol spritzere i spandevis og kolde øl. Det får vi mulighed for fra i dag, hvor sæsonen starter.Sæsonstart på Riga. Fredag 5. maj kl. 14-23. Riga-boden, Kbh. V WWW riga-boden.dk Hver lørdag i maj kan man lægge vejen forbi Vipp Concept Store - du ved, firmaet med den berømte skraldespand - i Indre By og gratis smage på blendet frugt og grønt fra Aarstiderne.Man kan også få tips, tricks og inspiration til egne smoothies og blends.Smag på Aarstiderne i Vipp Concept Store. Lørdag 6. maj kl. 11-15. Vipp Koncept Store, Kbh. K WWW aarstiderne.dk For mange kan det godt virke som rent skuespil, når vinkendere slynger glasset rundt og stikker snuden ned for derefter med alvorlig mine at sige noget om noter af stald.Om de rent faktisk har noget at have det i, og det bare er os andre, der er nogle tumper, kan man få at se, når der afholdes DM i blindsmagning på søndag.Finalen er åben for publikum.DM i blindsmagning. Søndag 7. maj kl. 13-17. Hotel-og Restaurantskolen, Valby WWW vinakademiet.dk.sebastian.f.wittrock@pol.dk 
Der er ingen sjove e-numre eller andre mystiske tilsætningsstoffer i den iste, som 13 gode venner fra Nørrebro lancerer i dag.
Røde romerlys og maskerede demonstranter dannede fortroppen af demonstrationen, som bevægede sig op ad Nørrebrogade.Overalt i menneskemængden tronede sorte flag med Jolly Roger og parolen ' intet glemt, intet tilgivet'.Demonstrationen markerede 10-året for politiets rydning af Ungdomshuset på Jagtvej 69, men forrest løb en gruppe purunge hætteklædte drenge. De var med garanti for unge til at huske den store politiaktion 1. marts 2007, men drengene havde brosten og flasker i hænderne, og i koordinerede bølger løb de frem mod politiets hollændervogn, der gassede op for at undgå salverne af sten, flasker og bomber med maling.Den lovligt anmeldte demonstration begyndte ellers fredeligt på Vor Frue Plads i det indre København. Politiet havde regnet med 300 deltagere, men op mod tusinde var samlet.Her var Christianiacykler, børn og barnevogne og generelt god stemning. En knægt på maksimalt 5 år løb glad forbi i et par smarte solbriller, en rød kasket, der sad omvendt på hovedet og en skriggrøn Molo-jakke, nå ja, og så et stort sort flag med Jolly Roger i hånden.Ti år ældre og med børnMange af de fremmødte lignede til forveksling ungdomshusaktivister - bare ti år ældre og nu med børn. En af dem var 25-årige Rasmus Elm, som er studerende.Han var mødt op sammen med en kammerat for at vise sin støtte til ungdomshusprojektet, selv om han ikke selv var med for ti år siden.»Jeg ville gerne, men jeg måtte ikke for mine forældre, og jeg var alligevel ikke rebelsk nok til at gøre det alligevel« grinede han.Rasmus Elm mener, at demonstrationens budskab er vigtigt, og at der er behov for at råbe politikerne lidt op. Fra sin bopæl på Nørrebro er han vidne til, hvordan byens skæve eksistenser i stadig stigende grad presses ud af byen. Og det er ærgerligt, forklarede han.»For mig er det magtpåliggende, at der fortsat er plads til alle i København.At storbyer sikrer, at der en diversitet i byerne«, sagde den unge studerende.Efter forsamlingen i godt 10 minutter blev blæst igennem af den råkolde vind og aktivistisk metal-musik, begyndte demoen officielt.Fra scenen udsendtes verbale stikpiller i lind strøm mod landets politikere, det etablerede samfund og ikke mindst Faderhuset.»Vi vil altid være en torn i øjet på det etablerede samfund. Vi er lorten på jeres grønne græsplane«, som det malende lød fra en kvindelig taler, som var klædt i en sort hættetrøje - aftenens uofficielle dresscode.Senere på dagen bevægede en mindre del af de 1.000 sig hærgende op ad Nørrebrogade, hvor der blev kastet maling på politiets biler.Deres hærgen blev livedækket på tv, og en række politikere skrev deres kommentarer til de unges hærgen på Twitter. »Opfør jer ordentligt!«, skrev eksempelvis statsminister Lars Løkke Rasmussen.Stadig flere romerlys tændtes, og kanonslag bragede konstant og gav vage reminiscenser om de helt uhørt voldsomme kampscener for ti år siden.Folk stimlede sammen i butikker og så med lige dele skræmte og fascinerede blikke på, hvordan deres bydel blev taget som gidsel.Gå hjem, eller I bliver anholdt Da demonstrationen kom forbi Danske Bank på hjørnet af Fælledvej, smadrede udbrydergruppen totalt vinduerne til hujen og tilråb fra hoben. Derefter kom turen til Arbejdernes Landsbank og Nordea, der kom under samme kærlige behandling.»Kampen...«, råber udbrydergruppen, mens mængden svarer: »Fortsætter!« »Systemet...«, råber de og får svaret: »Skal knuses!«. Ud på aftenen råbte politiet i en megafon, at demonstrationen skulle opløses: Demonstranterne skulle gå hjem, ellers risikerede de at blive anholdt, lød budskabet, som dog ikke fik demonstranterne til at forlade stedet.En gruppe demonstranter samledes også foran den byggetomt på Jagtvej 69, hvor Ungdomshuset i sin tid lå. Der så på et tidspunkt ud til at være optræk til regulære kampe, men politiet holdt sig tilsyneladende på afstand.Ud på aftenen bevægede gruppen af demonstranter sig videre ud ad Nørrebrogade.Flankeret af betjente bevægede menneskemængden sig ud gennem Nørrebro i forholdsvis god ro og orden og samledes foran det ny Ungdomshus på Dortheavej.»Lad os nu gå ind«, forsøgte nogle i gruppen sig, men i lang tid stod menneskemængden uden for det ny Ungdomshus i selskab med kampklædte betjente i hobetal. Stemningen var indimellem anspændt, men i lange perioder nærmest rolig.kirsten.nilsson@pol.dk Opfør jer ordentligt! Lars Løkke Rasmussen på Twitter.
DEMONSTRATION Ti år efter rydningen af Ungdomshuset på Jagtvej var Nørrebro præget af kampklædte betjente og hætteklædte unge, der ville markere, at ' Intet er glemt' og ' Intet er tilgivet'.
Det er primært et spørgsmål om værdier og indstillinger, når man skal leve i og tilegne sig et demokratisk forpligtende fællesskab. De fleste muslimer opfatter desværre ikke islam som en totalitær ideologi.Samtidig er det en hjernevaskende tro, der blander lov, ret og heraf religion. Vi kan sammenligne det med Jehovas Vidner og deres tolkning af skriften. Kvinderne lider også under den måde, de tolker skriften/ Koranen på, og er heraf desværre ikke ligestillede familiært og menneskeligt, på arbejdspladsen og i samfundet generelt.Vi skal heller ikke glemme, at i en terrorists tolkning skal alle vantro jo dø før eller siden. Den mission er terroristerne så godt i gang med overalt i Europa.Forråelsen og de fremmede i Danmark har medført, at de generelt har en opførsel og et værdisæt, som ikke er foreneligt med en dansk kristen kultur og vigtige værdier som en ordentlig opdragelse, respekt for andre mennesker og øvrige religioner, anerkendelse af ejendomsretten og det at kende forskel på dit og mit. Tillige med at konflikter løses ikke gennem vold, knive og skydevåben, men kun gennem samtale og demokratisk dialog hver gang.Bandekonflikten har også en dybere baggrund i en mellemøstlig arabisk familie-og klankultur, som gør den svær at løse effektivt til alles bedste. Lad os derfor gensidigt sætte gang i debatten og få den skinbarlige sandhed frem i grundlovens navn. Den kræver måske en ændring eller tilføjelse tillige med de forældede konventioner, der politisk også bør tages op til behandling.Dejlig rollemodelVi skal heller ikke glemme, at for mange år siden advarede såvel Glistrup som Anker Jørgensen mod den situation, som nutidens politikere i EU og Danmark står plantet i. Her drejer det sig ikke om landsforrædere, traumer og venligboere, men om målrettede effektive konstruktive løsninger for trygheden og demokratiet i Danmark.Mit skarpe personlige øje opdagede her under kvindernes EM i fodbold en dejlig rollemodel for det at være fremmed i Danmark, Nadia Nadim. En stærk ung kvinde, der som fremmed tør udfordre livet, idrætten og give sit bidrag til et demokratisk forpligtende fællesskab på en positiv måde. Jeg har dog også stor respekt for, hvis hun vælger en kebab, hvor jeg foretrækker stegt flæsk med persillesovs.Jeg tror heller aldrig, vi kommer til at se denne kvinde som hættemåge på gaden eller fodboldbanen.Pakke på pakke løser heller ikke dette problem. Når man lytter til Lars Løkke og Søren Pape minder de lidt om "Komiske Ali" fra Irakkrigen, der ikke troede på, at USA ville besætte hans land. Her ser vi så nu, at 250 styk Ali'er fra Arabien er ved at ødelægge det tidligere dejlige Nørrebro.Dejligt, at folk kommer på gaden og protesterer. Modsat de 250 unge skal vi næste gange have titusinder i de københavnske gader for at sende dem et afskrækkende signal om, at nok er nok, og at forråelsen er forbi og få genindført tryghed for alle i Danmark og deres efterkommere.Er militæret nødvendigt, må dette også tages i anvendelse.Jeg kommer desværre også til at tænke på det gamle ordsprog, at lige børn leger bedst, når det drejer sig om sprog, religion og kultur.Svaret har vi vist fået med den situation, Danmark står i nu. Det er vist også det, man kalder et opgør mod globaliseringen og det multikulturelle samfund. Med ønsker om et tryggere Aarhus og Danmark for alle. Det drejer sig i den sidste ende om ordentlig opførsel og heraf opdragelse såvel i Gellerup, Bispehaven, Risskov og Skåde Bakker og sidst, men ikke mindst Vollsmose, Tingbjerg og Nørrebro.Det drejer sig i den sidste ende om ordentlig opførsel og heraf opdragelse såvel i Gellerup, Bispehaven, Risskov og Skåde Bakker og sidst, men ikke mindst Vollsmose, Tingbjerg og Nørrebro.
Når man lytter til Lars Løkke og Søren Pape minder de lidt om "Komiske Ali", der ikke troede på, at USA ville besætte Irak. Lige nu er vi vidner til, at 250 Ali'er fra Arabien er ved at ødelægge det tidligere så dejlige Nørrebro i København.
I EFTERÅRET lykkedes det omsider for Dansk Folkeparti at få regeringspartiernes opbakning til et burkaforbud.Senest er det så kommet frem, at Justitsministeriet arbejder på et udkast til et lovforslag. Et lovforslag, som angiveligt også rummer forbud mod huer, hjelme og lignende. Alt sammen, fordi man ikke må diskriminere.I Dansk Folkeparti ønsker vi et burkaforbud for at hjælpe nogle undertrykte muslimske kvinder og ikke alt muligt andet. Det er, hvad der sker, når man ikke tør italesætte det egentlige problem og forsøger at camouflere den reelle hensigt.Diskussionen om et burkaforbud illustrerer, at alt for ofte er det ideologi, som står i vejen for at gøre det nødvendige i forsvaret for vort land. Mit indlæg skal bestemt ikke opfattes negativt over for de partier, som har valgt at støtte et burkaforbud.Disse partier fortjener ros.Dette er snarere en refleksion over processen og debatten.Særligt Venstre og Liberal Alliance var fanget i liberalismens ideologiske kløer.Bekendelsen til liberalismens dogmatik stod nemlig i skærende kontrast til nødvendighedens politik. Den politik, som er forankret i virkeligheden og ikke i virkelighedsfjern ideologi.HISTORIEN OM BURKAFORBUDDET tjener som et glimrende eksempel på, hvor farligt det liberale verdenssyn kan være. Verden bliver nemlig ikke et friere sted uden myndighed. Tværtimod. I praksis bliver det et samfund, hvor man skal forsikre sig mod alverdens farer og ulykker, og hvor tilliden til hinanden eroderes af forventningen om ens medmenneskers egennyttemaksimerende adfærd.Idéen om den grænseløse frihed uden nogen form for forpligtelse efterlader mennesket rodløst og kulturelt fattigt.Det væsentlige for menneskets eksistens rummer noget langt større og mere fundamentalt end overdreven fokus på individets behov og lyster.For nogle lyder det måske paradoksalt, men jeg vil påstå, at den bedste form for frihed opnås, hvis individet samtidig accepterer sin skæbne og sine forpligtigelser over for blandt andet sit land og sin familie. Forpligtelsen på det særligt danske.Vores sprog og vores kulturarv må derfor have forrang frem for egoistiske behov eller fremmede religiøse dogmer for den sags skyld.Begreber som fædrelandskærlighed, forpligtelse og danskhed kan til tider være svære størrelser at håndtere - især i den offentlige debat.Måske er det netop derfor, at visse liberale eksempelvis forfalder til markedsrelaterede definitioner af den vellykkede integration. Har man blot et arbejde, er man velintegreret, må man forstå.Dette ensidige materielle mål er nemt at rubricere og kommunikere, men også intetsigende. Det siger intet om, hvorvidt man er socialt og kulturelt forbundet til Danmark.LIBERALISMEN ER EN af vor værste fjender i kampen for at undgå rodløse danskere. Det er her afgørende, at vi kollektivt værner om vores fælles kulturelle ophav. Også selvom konsekvensen kan være lovgivning, som griber ind i individets handlerum. Det afgørende er, at danskerne føler sig hjemme i Jelling, såvel som på Nørrebro.Essensen er en fortælling om, at vi af historiske grunde er forpligtet til at værne om Danmark. En fortælling, der indeholder historien om et folk samlet under kongehus, fædreland og kristendom.Dette bør alle respektere og acceptere, uanset ens egen politiske og religiøse overbevisning.TIL DENNE FORTÆLLING hører også en nyere fortælling om kampen for et sammenhængende Danmark. Og her handler det altså om at bekæmpe det multikulturelle samfund. Det gøres først og fremmest ved hjælp af en stram udlændingepolitik og grænsekontrol. Vi kan ikke tillade en voldsom indvandring fra særligt kulturelt distinkte dele af verden, hvis vi vil videregive et land i balance til vores børn og børnebørn.Vi skal være bedre til kollektivt at forsvare vores kultur. Vi skal være stolte af at være danske. Det skal i langt højere grad komme til udtryk i folkeskolen, der som navnet antyder, er folkets skole. Og så skal vi stå ved vores traditioner, som definerer, hvem vi er, og hvor vi kommer fra.Lykken findes nemlig ikke i individets hedonistiske frigørelse, men i forpligtelsen på at værne om det Danmark, vi alle kender og holder af. Det er nationalt og det er konservativt. Det er det grundsyn, som på sigt vil sikre, at vi vinder kulturkampen og genvinder kontrollen med vort land. J Martin Henriksen er udlændingeordfører for Dansk Folkeparti.I Dansk Folkeparti ønsker vi et burkaforbud for at hjælpe nogle undertrykte muslimske kvinder og ikke alt muligt andet.

Den rumænske kvinde støttede sig til en stok og gik ind i retssalen iført stærke briller, lang nederdel og laksefarvede crocs-sandaler. Med sit furede ansigt smilede hun til de tilhørende journalister og lignede ikke just en alvorlig trussel mod danske samfundsinteresser.Men den 63-årige kvinde skulle ind i retslokalet for at modtage en dom. I Københavns Byret blev hun i går den første tigger til at blive dømt til udvisning af Danmark, efter at Folketinget i juni vedtog nye, skærpede bestemmelser for betleri. De skærpede strafferammer blev vedtaget efter måneders debat om det stigende tiggeriproblem i særligt København, og udvisningen af kvinden skete netop med truslen mod samfundsinteresserne som begrundelse.Den rumænske kvindes konkrete forbrydelse består i at tigge ved Nørrebro Station i København, hvor hun har siddet med et bæger og forsøgt at få øjenkontakt med forbipasserende. I forvejen er kvinden dog to gange tidligere dømt for betleri i Danmark, og det var en skærpende omstændighed for straffen, der konkret lød på 20 dages ubetinget fængsel, udvisning af Danmark og seks års indrejseforbud.Efter domsafsigelsen meddelte kvinden, at hun ikke regner med at komme tilbage til Danmark. Tidligere på dagen havde hun ifølge nyhedsbureauet Ritzau fortalt, at hun har rejst til og fra Danmark igennem flere år og har syv børn i Rumænien.Hjemlandet er medlem af EU, og som retsformand Lone Bach Nielsen sagde i retten, kan man ikke sådan lige udvise EU-borgere.Men retten fandt, at kvinden udgør en reel, umiddelbar og alvorlig trussel mod grundlæggende, danske samfundsinteresser i kraftaf, at hun nu for tredje gang bliver dømt for tiggerivirksomhed, som hun vel at mærke er rejst til Danmark for at udføre, og fordi tiggeri foran stationer udgør en skærpende omstændighed i lovgivningen. Med dommen skal kvinden først afsone sin resterende straf i Danmark, hvorefter hun skal sendes hjem til Rumænien med det først mulige fly.Kvindens forsvarsadvokat, Lene Sejersen, erklærede sig efter dommen ærgerlig over, at " min klient ikke ønskede at anke til landsretten, fordi jeg gerne ville have haften afgørelse fra en højere instants på det her"." Jeg har meget svært ved at se, at det at sidde på gaden og ikke gøre andet end at have en kop foran sig er en trussel mod vores grundlæggende samfundsinteresser," sagde Lene Sejersen og tilføjede spørgende, om der ikke for EU-borgere skal " mere til", førend man kan blive udvist med seks års indrejseforbud.Anklager ved Københavns Politi Marlene Beynon var omvendt tilfreds med dommen." Retten har vurderet, at den adfærd, som tiltalte i den her sag har udvist nu for tredje gang, udgør en trussel mod danske, grundlæggende samfundsinteresser, og der dermed er udvisning. Så ja, det er vi tilfredse med," sagde Marlene Beynon og betonede, at det ikke var den konkrete form for kriminalitet, men " den gentagne form for kriminalitet, der udgør en trussel"." Vi mener, at når man gentagne gange begår kriminalitet, som hun jo gør, er der altså grundlag for udvisning," sagde hun.Det var regeringen, der sammen med Socialdemokratiet og Dansk Folkeparti i juni vedtog at skærpe staffen for betleri til 14 dages ubetinget fængsel i førstegangstilfælde for betleri begået i gågader, ved stationer, i offentlige transportmidler eller i og ved supermarkeder." Det er det, retten følger, og så giver de hende 20 dage, fordi hun tidligere er straffet," sagde Marlene Beynon.Dansk Folkepartis gruppeformand og formand for Folketingets retsudvalg, Peter Skaarup, skrev efter dommen på det sociale medie Twitter, at " nu begynder loven at virke -dejligt!"taholm@k.dk Jeg har meget svært ved at se, at det at sidde på gaden og ikke gøre andet end at have en kop foran sig er en trussel mod vores grundlæggende samfundsinteresser.LENE SEJERSEN, FORSVARSADVOKAT.
En 63-årig rumænsk kvinde blev i går som den første udvist af Danmark med indrejseforbud for tiggeri. Dommen falder kort tid efter, at Folketinget før sommerferien vedtog en skærpelse af straffen for tiggeri.
De 87 år gamle øjne forsvinder helt i det rynkede ansigt. Bent Melchior ler, mens Özlem Cekic fortæller i sofaen. Der er 47 års forskel mellem dem, men sammen er de på en mission. Sammen træder de ind i ' fjendeland' med en tro på, at dialog er vejen frem.Tidligere har den umage duo været på besøg i Grimhøjmoskéen i Aarhus, og i går var turen kommet til Imam Ali-moskéen på Nørrebro i København. For de to handler det om »at bygge bro«, mens andregraver grøfter, som f. eks. udlændingeog integrationsminister, Inger Støjberg.I Imam Ali-moskeen skal de bl. a tale med Sayed Daniel Rezaei, der er imam.Insisterer på den svære samtale I Grimhøjmoskeen mødte de den radikale imam Oussama El Saadi. I et tidligere interview med BT udtalte imamen bl. a. at han var ' neutral' over for Islamisk Stats krigsforbrydelser, og senere at tegnerne på det franske satiremagasin Charlie Hebdo selv var ude om det.»Det er ikke noget nyt, at Grimhøj står, hvor de står,« siger Özlem Cekic: »Men vi har taget den svære samtale, hvor mange andre har valgt den politiske dovenskab, hvor folk siger, at man kun kan stå et sted og råbe af de her imamer. Vi er nødt til at tage den kritiske samtale.« Bent Melchior og Özlem Cekic mener, at det bl. a. er udlændinge - og integrationsminister Inger Støjberg, der graver grøfter. Eksempelvis når hun skriver, at ' hvis Oussama El Saadi var et rigtigt mandfolk, så tog han et sted hen, hvor hans synspunkter passede ind i samfundsordenen'.»Det er en form for apartheid at sige, at visse holdninger hører til inden for visse grænser. Man kan ikke sige, at nogen med den holdning, som Oussama El Saadi har, skal et andet sted hen, hvor den holdning florerer. Det skal den ikke nogen steder,« siger Bent Melchior.Özlem Cekic tilføjer: »Jeg mener, at Inger Støjberg viser en politisk dovenskab. Man kan jo ikke bruge ' skrid hjem'-kortet til alle, man er uenige med. Det er jo forskellen mellem diktatur og demokrati.Selv vrøvlerne har ret til at ytre sig, så længe de ikke tyr til vold.Man skal ikke tro, at man kan forbyde en holdning.« Værten Sayed Daniel Rezaei tager afstand fra Oussama El Saadis ytringer.»Dét, som vi skal koncentrere os om, er, at hvad vi kan gøre for at komme videre generelt. Det her møde er bl. a. et godt initiativ,« siger Sayed Daniel Rezaei.Hvad siger I om udtalelserne fra Oussama El Saadi til dem, som kommer her? »Forskellige muslimer har forskellige holdninger. Man ved godt, hvilken moské, man skal gå ind i for at få bekræftet sin holdning. Det kan også være i forhold til ekstreme holdninger, og en med ekstreme holdninger ville højst sandsynligt ikke komme her«.Stålsat ministerInger Støjberg har ikke tænkt sig at ændre sig.Inger Støjberg, man kan vel ikke, som Özlem Cekic siger det, bare bruge ' skrid hjem-kortet' til alle, man ikke er enige med? »Jeg siger bare, at hvis Oussama El Saadi var et rigtigt mandfolk, så ville han da tage sit ' habengut' og rejse hen, hvor hans værdier passer ind.« Bent Melchior kalder din udmelding for en form for apartheid -at man skal rejse, fordi man har en anden holdning? »Jeg er meget uenig med Bent Melchior.Problemet er jo, at Oussama El Saadis holdning ikke passer ind i danske værdier. Hans holdninger passer i et ufrit samfund og ikke her.«.jenh@bt.dk '' Man kan jo ikke bruge ' skrid hjem'-kortet til alle, man er uenige med.Det er jo forskellen mellem diktatur og demokrati. Selv vrøvlerne har ret til at ytre sig, så længe de ikke tyr til vold Özlem Cekic.
DIALOG Den muslimske brobygger Özlem Cekic og den jødiske overrabbiner Bent Melchior var i går i Imam Ali-moskéen på Nørrebro i jagten på bedre dialog mellem religioner.
Hvor bor du? På grænsen mellem Vesterbro og Frederiksberg.Hvad kendetegner dit kvarter? »Det er totalt idyllisk, men bevæger man sig tre skridt væk, så er man på Vesterbrogade, hvor der er kaos, og det kan jeg godt lide. Jeg fungerer ikke i total stilhed, men det er også godt nogle gange at få noget ro. Så når jeg får klaustrofobi over al den tomhed og idyl, så kan jeg gå ud på gaden og slappe af igen. Men der kan godt blive lidt fisefornemt - det er et rigt kvarter, hvor alting skal være meget pænt, og hvor der skal være stille om aftenen. Jeg har fået mange klager fra mine naboer, fordi jeg ikke kan finde ud af at holde min kæft om aftenen. Jeg kan godt lide Vesterbro, men det er ikke så broget, som jeg drømmer om, at det skulle være«. Hvor går du i byen? »Jeg er en brun værtshus-pige. Jeg er glad for Trabibar, hvor der er gratis saltstænger, og hvor man må ryge indenfor, Fingerbøllet på Christianshavn og Det Rene Glas på Nørrebro. Samtalen bliver altid bedre, når man er på et værtshus, fordi der er mørkt og gustent.Det er hyggeligt, at der sidder sutter og sømænd i baren, og så er der en intimitet over det«. Har du et stamsted? »Fingerbøllet på Christianshavn, hvor jeg er på fornavn med bartenderne. De var meget bekymrede for min studentereksamen, da jeg gik i gymnasiet - og de var meget lettede over, at jeg fik den hue, fordi jeg sad dernede hele tiden.Og så min boghandel på Vesterbro - Ræven og Pindsvinet. Det er bare én mand, der sidder dernede og hører jazz i sin lænestol. Og når man kommer ind, spørger han altid: Hvordan gik det med den der bog, du læste sidste gang? Det er så hyggeligt«. Hvad er dit eget yndlingskvarter? »Det er Christianshavn, hvor jeg er vokset op og kender hver en sten og alle drankerne på torvet. Jeg tror aldrig, at jeg får Christianshavn ud af min krop, selv om jeg ikke får råd til at bo der igen. Det er kanalerne og alle de mange forskellige mennesker, og volden, Christiania og Vor Frelser Kirke - alle de smukke momenter«.Hvad ville du vise gæster i København? »Jeg ville vise dem Nørrebroparken og Stefansgade på Nørrebro.Der er så mange forskellige mennesker, og børnefamilierne kan sidde ved siden af pushere og have det dejligt. Og så ville jeg vise dem Loppen, som er et fedt og et trygt spillested, hvor der ikke er noget hegn mellem publikum og sangeren. Det er meget sympatisk, at det stadig findes«. Hvad er det værste sted i København? »Strøget. Jeg får tunnelsyn af så mange mennesker. Især i Magasin, hvor der dufter af parfume, og hvor folk har redt hår. Jeg føler mig altid for grim derinde«. Hvis du fik en stor pose penge, hvad ville du så forandre? »Jeg ville lave flere blandingsspillesteder.Ligesom dengang Drone åbnede, hvor det var en bar, der spillede salsamusik én dag og rockmusik den næste dag. Et dansested, hvor der er mere brun værtshus-stemning og mere diversitet til dem, der ikke danser til det helt klassiske housemusik, og hvor man kan danse tæt«. Hvad mangler København? »København kunne godt udvide sig selv lidt mere, så folk ikke er så bange for at tage til Albertslund eller Husum.Man kunne godt brede byen lidt ud og få nogle spillesteder og barer lidt uden for byen, så byen blev lidt større. Og så skulle der laves bedre cykelstier, så folk nemmere kunne cykle derud«. Tydeligvis vil vi alle sammen gerne bo i København, så måske skulle man gøre København lidt større«. Hvor i byen lugter der værst? »Inde ved Hovedbanegården. Der er os og duer og lugten af McDonald's. Lugten af McDonald's er meget deprimerende, selv om maden kan smage ret godt. Det er der, hvor drømme går hen og dør-duften«. Hvor er der grimmest? »Ude ved Field's. Det er lykkedes dem at lave et sted, der siger: Her burde voldtægtsmænd bo. Om aftenen er der virkelig uhyggeligt, fordi bygningerne er kolde og ligger så langt fra hinanden, at der er mange uhyggelige skygger«.anna.okjaer@pol.dk 
MIN BY KATINKA Sangerinden Katinka Bjerregaard får naboklager og erkender, at hun nok larmer lidt for meget til Frederiksberg, og så er hun glad for en særlig boghandel på Vesterbro. På søndag synger hun Leonard Cohen-sange på spillestedet Vega som en del af koncerten ' På danske læber'.
Det var en opsigtsvækkende artikel. Den 4. februar 2017 skrev journalist Jakob Sheikh - nu særlig rådgiver for justitsminister Søren Pape Poulsen (K) - på forsiden af Politiken, at Mjølnerparken i København »har fået bugt med bandekriminalitet og korruption«. En artikel, der blev hans sidste for Politiken før jobskiftet til ministeriet.Journalisten havde talt med en beboer ved navn Umar Sajjad, hvis værste oplevelse i kvarteret var, at hans sidespejl var faldet af efter et tilfældigt slagsmål.»Men det kunne jo også være sket alle andre steder på Nørrebro.« Efter mange år med høj kriminalitet, bandeproblemer, beboerutryghed og intern korruption i boligområdet har Mjølnerparken »i store træk vendt skuden«, hed det i artiklen og videre: »Banden Brothas, der tidligere martrede området, holder ikke længere til i Mjølnerparken.« Så stor var succesen, at den nu skulle eksporteres til andre boligområder.»Det var mig i Politikens artikel,« bekræfter Umar Sajjad, da Information ringer til ham.Der er sket noget, siden Politiken erklærede på forsiden - og mange af de øvrige større medier citerede avisen for - at freden var brudt ud i Mjølnerparken.»I de sidste to måneder er der sket mange ting i Mjølnerparken.Jeg hører helikopteren hver aften.Der er politi overalt. Sidste fredag kom to politimænd til vores moské.De sagde til os: Alle jer, der har børn i Mjølnerparken på 13-14 år: I skal nok snakke med jeres børn om, hvad de laver om aftenen.« Det gamle Brothas i Mjølnerparken er genoplivet. Helt uskyldige borgere er blevet skudt på Nørrebro. Der kom helikoptere og overvågnings-fly i luften og fakkeltog på gaderne.»Som almindelig beboer tænker jeg på at flytte. Jeg har allerede taget kontakt til flere boligselskaber for at få hjælp til at flytte fra Mjølnerparken,« fortæller Umar Sajjad: »To-tre gange har politiet stoppet mig på vej til arbejde og sagt, at jeg er nødt til at blive 15-30 minutter.Området var simpelthen spærret. Jeg måtte ikke køre ud fra p-pladsen.« Snart bliver han endnu mere afhængig af at kunne komme på arbejde til tiden.»I denne uge starter jeg som togfører hos DSB, hvor jeg skal møde på forskellige tidspunkter af døgnet. Så bliver det endnu sværere, hvis jeg skal ud klokken 22.00 eller 04.00 om morgenen.« Det har sat skub i flytteplanerne.»Min kone vil gerne blive på Nørrebro.Det er et spændende område.Men jeg prøver at forklare hende, at det gælder vores barns fremtid.Vi kan ikke sende vores barn ud på legepladsen her. Hun tænker også det samme som mig nu: Vi bliver nødt til at finde en anden bolig, så vi kan flytte.«.KontrolillusionHvad har egentlig ændret sig i Mjølnerparken på Nørrebro? Loyal To Familia (LTF) -lederen Shuaib Khan kom ud af fængsel og gik i krig. Punktum.En forklaring, der er svær at acceptere, fordi den er så enkel og ret brutalt afslører, at det er ude af vores hænder, hvor og hvornår banderne går i krig. Alligevel opfører vi os gerne, som om vi har indflydelse på det.Forfatteren Rolf Dobelli, som bor i Schweiz, fortæller denne anekdote i bogen Kunsten at tænke klart: »Hver dag, klokken lidt i ni, stiller en mand sig hen på en plads og vinker med en rød hue. Fem minutter efter forsvinder han igen. En dag kommer en politibetjent hen til ham: »Hvad laver du egentlig der?« »Jeg jager girafferne væk.« »Der er ingen giraffer her.« »Nej, jeg er nemlig god til mit job.« Kontrolillusionen er tendensen til at tro, at vi kan kontrollere eller påvirke noget, som vi objektivt set ikke har nogen magt over.Vi har kontrol over mindre, end vi vi gerne vil tro, når det handler om bandernes skyderier. Det kan være svært at indrømme. Derfor kan der være en tendens til at stå og vinke med den røde hue og rose os selv for det.' Show of force'Syv måneder før Politikens artikel lod banden Black Jackets sig fotografere i Ekstra Bladet med rygmærker i et stort ' show of force' i Mjølnerparken.På fotoet demonstrerer knap 70 maskerede personer deres loyalitet over for banden.Før Black Jackets var Mjølnerparken kendt for banden Brothas og at være dét sted, terroristen Omar El-Hussein søgte til direkte fra Krudttønden for at komme af med sit våben.Flere tidligere medlemmer blev dømt for at tage imod våbnet, der dræbte Finn Nørgaard.Så det var en virkelig god historie, hvis Mjølnerparken faktisk »i store træk havde fået vendt skuden«, som det hed i artiklen.En af kilderne i historien er Peter Veje, Lokalpolitiet Nordøst, som fortæller, at politiet før i tiden ikke kunne komme i Mjølnerparken uden at være to patruljevogne til stede. I februar kunne de gå rundt dernede alene.Peter Veje siger i dag til Information: »Jeg udtaler mig ikke om banderne i artiklen. Med banderne er det en stor gryde, der koger rundt og konkrete omstændigheder, der afgør, hvad der sker. Lige nu er der rimelig meget knald på. Det, jeg udtaler mig om i artiklen, er trygheden i området. Tryghedsindekset udviklede sig positivt, det var et reelt billede, og jeg synes, det er en vigtig positiv historie at få fortalt.« Professor Line Lerche Mørck fra DPU har forsket i intervention mod bander. Hun ser en tendens i medierne: »I maler udviklingen for sort op, når der er skyderier i et boligsocialt område. Når I så vil fortælle en positiv historie, glemmer I at få nuancerne med eller maler billedet for hvidt.Sådan virker medierne.«.Glad for artiklenSærlig rådgiver Jakob Sheikh ønsker ikke at kommentere artiklen, men henviser til redaktionschef Bo Søndergaard på Politiken.»Det er svært ikke at tænke på, hvad der er sket siden, når man læser artiklen i dag,« siger Bo Søndergaard.Han er stadig glad for artiklen: »Jeg synes, den giver et fint billede af udviklingen i Mjølnerparken, som den var i februar. Jeg synes ikke, vi gav den for meget gas med det materiale, vi havde på det tidspunkt. Det har været overraskende, også for os, hvad der kom bagefter.« - Politiken skriver, at boligområdet har »fået bugt med bandekriminalitet« f. eks. Hvem er kilden? »Der er nogle tal, som falder - ikke meget - men lidt i forhold til andelen af beboere med dom. Derudover støtter vi os til boligforeningen, beboere og politiet. Det, de siger, er, at det, der prægede Mjølnerparken, er mindre synligt på det tidspunkt. Specielt Brothas, som var meget synlige, og som ikke var der i den periode.« - Men at få bugt med bandekriminalitet er en ret vidtgående formulering? »Jeg tror ikke, vi havde indtrykket af, at der ikke fandtes bandeproblemer længere på Nørrebro, og jeg håber heller ikke, det er det indtryk, vi gav.« - Så er formuleringen »fået bugt med bandekriminalitet« helt dækkende for situationen, da I skrev historien? »Det er den jo nok ikke. Jakob Sheikh skriver også derudefra: ' Der sprayes overvågningskameraer, der bliver fundet våben i ungdomsklubben, der er stadig beboere i Mjølnerparken med relationer til bander'.Det skriver han i artiklen: ' Det er ikke længere i Mjølnerparken, du skal lede efter banderne.' Om man har fået bugt med det  Det kan man sagtens diskutere. Man har fået mindre af det.« - ' Det er ikke længere i Mjølnerparken, du skal lede efter banderne'.Det lyder som en selvmodsigende overskrift, når der sprayes overvågningskameraer, bliver fundet våben osv.»Formuleringen dækker over, at banderne ikke var så synlige på det tidspunkt i den periode. De var ophørt med at hænge på p-pladsen og lave meget synlige manifestationer.Det er dér, historien starter  Jeg kan godt lide, at vi laver den positive historie. Vi bliver normalt skudt i skoene, at vi kun leder efter hårene i suppen. Men jeg kan da godt se, det ser lidt ufrivilligt morsomt ud, at vi laver en serie, som hedder Forår i Mjølnerparken, og så kommer Shuaib Khan ud, og så flyver kuglerne.« Berlingske lavede året før en artikel, som beskrev en lignende positiv udvikling i Mjølnerparken og fortalte om områdets ambitiøse planer for at løfte hele kvarteret. I den artikel var der en kilde - en ekspert i boligsocial udvikling - som udfordrede realismen i den plan. I Politikens artikel har kilderne - boligforening, lokalpoliti og kommune - en fælles interesse i at sælge en historie om et Mjølnerparken på vej frem. Der var ingen kilder, som gik den anden vej.Egon OlsenI artiklen fra februar kalder Jan Hyttel, formand for Lejerbo i København, det for »en helt utrolig god udvikling«, Mjølnerparken har været igennem: »Jeg tror aldrig, det har set så godt ud som nu,« udtalte han.Jan Hyttel siger i dag til Information: »Jeg kan godt huske den artikel i Politiken. Jeg står ved, hvad jeg har sagt. Det gik helt utroligt godt på det tidspunkt. Vi havde fået bugt med banderne, det udtalte politiet også.« - Det mener lokalpolitiet ikke, de har udtalt sig om. Syv måneder forinden stod Black Jackets og lavede ' show of force' i Mjølnerparken, og mindre end seks måneder efter er Brothas angiveligt tilbage og i krig med LTF. Hvad tænker du om det? »Det har vi ingen kontrol over. Det er et anliggende for politiet. Jeg vil bare give beboerne deres fortjente ros for den udvikling, de har skabt i Mjølnerparken. Det var deres fortjeneste, og det ér deres fortjeneste.« - Når freden på et tidspunkt bryder ud, vil du så igen udtale, at Mjølnerparken har fået bugt med bandekriminalitet? »Ja. Jeg synes, beboerne fortjener æren, når det går godt. Den anerkendelse vil jeg gerne give.« - Hvem skal så have skylden, når banderne skyder? »Det er uden for vores kontrol.De bor vist ikke engang i Mjølnerparken, dem fra Brothas. Jeg er ikke ekspert på bander. Men det er vist noget med, at ham Shuaib Khan kom ud af fængslet. Nærmest som i Olsen-Banden, når Egon kom ud med en ny plan. Er det ikke lidt sådan, det er?«.fri@information.dk Jeg synes ikke, vi gav den for meget gas med det materiale, vi havde på det tidspunkt.Det har været overraskende, også for os, hvad der kom bagefter Bo Søndergaard Redaktionschef, Politiken.
Et dyk i problemerne på Nørrebro førte så sent som i februar i år til artikler i Politiken om, at Mjølnerparken i København har fået bugt med bandekriminalitet. Fire måneder senere skød banderne igen.
Det kører inde i Stine Stengades hoved hele tiden, også om natten. 
Der er en hverdagshelt gemt i os alle ifølge skuespiller Stine Stengade, som har bevæbnet sig med Halfdan Rasmussens fredfyldte ord i en ny opsætning på Nørrebro Teater. 
Da 58-årige Søren Jensen blev testet for ordblindhed kom resultatet ikke som nogen overraskelse. Søren Jensen, der er ansat som kulturmedarbejder på Nørrebro på 11. år, er ordblind, og som han selv udtrykker det: »Det ved man jo godt, hvis man er det.« Ordblindheden betød, at han ikke kunne læse mails eller lave skriftlige overleveringer til sine kolleger, men det var bare ikke noget, han talte med nogen om. For fire år siden, da alle ansatte i Kultur-og Fritidsforvaltningen i Københavns Kommune blev testet for ordblindhed, var der ingen vej udenom. Testen førte i Søren Jensens tilfælde til, at han fik tilbudt sammenlagt 30 dages undervisning på en ordblindeskole.»Jeg prøvede alt muligt for at undgå det. Så var det undersøgelsen, der var forkert. Så overvejede jeg at melde mig syg eller tage barnets første sygedag, fordi jeg forestillede mig, at der nok sad en flok pædagoger og skulle rode rundt i håret på én,« siger Søren Jensen.Men de dårlige undskyldninger var bare ikke gode nok, så han endte med at møde op til undervisningen og få sig en positiv overraskelse. Her fik Søren Jensen konkret træning i, hvordan han ved hjælp af computerprogrammer kunne få hjælp til at skrive og få læst tekst højt.»Det betød enormt meget. Jeg fik trænet den del af hjernen, som nok er lidt død, og jeg fik nogle værktøjer til, hvordan jeg kunne komme videre,« siger Søren Jensen.Ingen overleveringerFor første gang siden han gik ud af 9. klasse fik han mod på at tage sig en uddannelse og har nu fuldført den 2-årige uddannelse til eventkoordinator.Ud over at have fået en uddannelse, så har ordblindekurset også ført til en del forandringer i dagligdagen.»Nu kan jeg læse mails. Før læste jeg dem aldrig,« siger Søren Jensen.En anden af Søren Jensens arbejdsopgaver er, at der skal laves overlevering om, hvad der sker i og omkring kulturhuset Støberiet på Blågårds Plads og i Korsgadehallen på Nørrebro, hvor han normalt arbejder.»Det undrede da min chef, at jeg aldrig lavede de overleveringer,« husker Søren Jensen, der stadig skal bruge hjælp fra oplæsningsprogrammer og staveprogrammer, når papirer skal læses og udfyldes. I dag kan han hjælpe sin yngste med lektierne og tage del i fagforeningsarbejde i 3F som tillidsrepræsentant på sin arbejdsplads.Søren Jensen tror ikke, at han var kommet på kursus, hvis han ikke var blevet opfordret til det igennem sin arbejdsplads.»Jeg havde haft nederlag nok i skolen, derfor har jeg nok i mange år lært at krybe uden om problemet med min ordblindhed, og det ville jeg nok have fortsat med, hvis jeg ikke havde fået det tilbud,« siger Søren Jensen, der via 3F og Kultur-og Fritidsforvaltningen i dag tager ud på arbejdspladser og fortæller sin historie.Kan nå langt trods ordblindhed»Der er jo mange flere, end man tror, der ikke kan læse og skrive. Når jeg giver folk, der kommer her i huset en brugerundersøgelse, så kan jeg nogle gange se, hvem der ikke kan udfylde den. Derfor er det vigtigt, at nogen står frem og fortælle om, at man faktisk kan nå rimeligt langt, selv om man er ordblind,« siger Søren Jensen, der mener, at de yngre generationer har været bedre stillet, fordi der i dag er mere opmærksomhed omkring ordblindhed og problemer med læsning og skrivning, end da han selv gik i skole.»Jeg gik mest op i idrætstimerne og frikvartererne i skolen, resten var bare noget, der skulle overstås,« husker Søren Jensen.Selv om han har klaret sig igennem som fodboldtræner, værtshusejer og kulturmedarbejder, så har han svært ved at forestille sig, at unge og voksne med læseproblemer fremover ville kunne klare sig, da den øgede digitalisering gør det endnu mere nødvendigt at kunne læse og skrive.Men computeren er også ens ven som ordblind, er Søren Jensens erfaring.»Men det vigtigste er opbakningen fra ens arbejdsplads og kolleger,« siger Søren Jensen, der siger, at han slet ikke er i mål i forhold til at blive bedre til at læse og skrive.lila@information.dk Nu kan jeg læse mine mails.Før læste jeg dem aldrig Søren Jensen Ordblind.
Kulturmedarbejder Søren Jensen er en af de 600.000 voksne danskere, der har svært ved at læse og skrive. For fire år siden startede han på ordblindekursus, hvilket i dag har ført til, at han har fuldført en toårig uddannelse og er blevet bedre i stand til at udføre sit arbejde.
Det er skønt at møde tidligere politikolleger på butikstorvet. Mobilstationerne er en vældig reklame for politiet. Mobilstationerne kan køre fra butikstorv til butikstorv og vise flaget.Borgerne er glade for at se politiet, og man skal ikke undervurdere effekten af den kontakt, der kan skabes, når politibetjentene patruljerer til fods i butikscentrene og har udstyret til at sagsbehandle i mobilstationen, hvis det er nødvendigt.Kontakten til borgerne er uvurderlig.Der er brug for, at der hele tiden er mandskab til at pleje kontakten til borgerne.En dag er det måske dig, der har de nødvendige oplysninger, politiet har brug for. Derfor er det vigtigt, at borgerne er vant til at se politiet i gadebilledet og stille og roligt tale med de patruljerende betjente.Men, men, men - efter at have været ansat i politiet med aktiv tjeneste i næsten 37 år vil jeg tillade mig at påstå, at mobilstationerne er helt ubrugelige som en del af beredskabet i kon-fliktfyldte områder. Det er håbløst at udsende 6 mand i en bil, der i sig selv kræver ressourcer til sikring af køretøjet, medmindre justitsministeren ligefrem ønsker, at politifolkene skal være kanonføde.6mand i døgntjeneste svarer til op imod 30 årsværk, ferie, kurser og sygdom inkluderet. Det er meget at afse, når det er en kendsgerning, at der i områder, hvor der er ballade, og hvor der skydes, kræves styrker i et helt andet antal.Men mobilstationerne er tryghedsskabende, siger justitsministeren. Ja, det er sikkert rigtigt. Men det skyldes alene, at politikerne rent ud sagt fylder borgerne med løgn.DER ER RIGTIG nok tale om en oplevet tryghed, men der er tale om en aldeles falsk tryghed, der ikke har sin grund i det virkelige liv på Nørrebro. Den tid, hvor et par lokale panserbasser iført almindelig uniform kunne tale vanvittige personer til rette, er forbi. Justitsministerens usandhed vil jeg sætte ham under anklage for. For det er da vel ikke, fordi han er totalt uvidende om vilkårene for det politi, som han står i spidsen for? Justitsministeren ved så udmærket, at man ikke i dag kan sende et lille antal politibetjente ind i et betændt og uroplaget område.Der kræves flere delinger i beskyttelsesuniformer, når det brænder på. Der kræves pansrede vogne og meget mere avanceret udstyr. Det nytter ikke mere at bekæmpe den aktuelle massive bandekriminalitet med midler fra Frode Fredegods tid.Justitsministeren og andre markeringsivrige politikere skulle tænke noget mindre på sig selv og mere på borgernes og politiets sikkerhed. Det kan bl. a. gøres ved for første gang i danmarkshistorien ikke blot at give politiet de nødvendige ressourcer, men ved at planlægge politistyrkens størrelse og alderssammensætning på langt sigt. Og så ville det spare politiet for en masses unødige ressourcer, hvis regeringens og Folketingets medlemmer lod politiet i fred til at udføre deres arbejde.Hvis det stod til de mest nævenyttige politikere, skulle politiet stå i hobetal ved alle grænser, samtidig med at der skal jages måltal for kolde cykellygter, samtidig med at der skal sendes store politistyrker til Brøndby Stadion, samtidig med at der skal være mobilpolitistationer i fredelige og ufredelige områder, samtidig med at skatteål og digitalsyndere skal jagtes.Som toppen på kransekagen står sundhedsministeren frem på tv og kommanderer med alvorstung mine politiet til at jage bandemedlemmer, der kører på motorcykel uden styrthjelm.ÅBENBART er der ingen grænser for denne utålelige politiske indblanding, som driver politiets arbejde snart i zig og snart i zag. Det siger sig selv, at der i virkeligheden slet ikke er politibetjente nok til at opretholde ro og orden på Nørrebro.De er nemlig sendt hjem på beordret afspadsering af den enorme overarbejdspukkel, som politiet i årevis har skubbet foran sig.Mobilstationerne er tryghedsskabende, siger justitsministeren.Ja, det er sikkert rigtigt.Men det skyldes alene, at politikerne rent ud sagt fylder borgerne med løgn.
BANDEKONFLIKT Mobile politistationer er helt uegnede i uroplagede områder, medmindre man ønsker at anvende politifolkene som kanonføde.
Arne Kappelgaard er født og opvokset i Løgumkloster, men drog som ung mand til København for at læse teologi. Han havde fordomme om københavnere med sig, som det tog syv år at slippe af med." Jeg stolede ikke på dem. Og menneskeligt var jeg for meget jyde til at kunne tage den københavnske mentalitet på mig," siger han.På søndag har han gudstjeneste i Kingos Kirke på Nørrebro i København for sidste gang efter 33 et halvt år. Fordommene er gjort til skamme, og spørger man pastoren, der snart er emeritus, vil han kalde sig københavner i dag.Med pensioneringen mister Kingo-Samuel Sogn en af de mest ihærdige kræfter i det tværkulturelle arbejde gennem tiden.Dialog og mission over for det internationale på det multikulturelle Nørrebro har nemlig været overskriften for Arne Kappelgaards tid som sognepræst.Hans interesse for at arbejde med internationale kristne begyndte tidligt. Han var med i en international bibelstudiekreds under studietiden i København. Senere blev missionsmanden sekretær for internationalt arbejde i Kristeligt Forbund for Studerende, og mellem 1981 og 1982 studerede han ved den ortodokse kirke i Rumænien med et legat fra Det Lutherske Verdensforbund.Her havde han og hustruen Ingeborg hver uge unge rumænere og afrikanere på besøg i deres internationale bibelstudiekreds.Da de vendte tilbage til København, blev der en ledig præstestilling i Kingos Kirke, hvor Arne Kappelgaard var kommet i sin studietid.Han blev opfordret til at søge stillingen og fik den.Som grøn præst fik han frie tøjler til at eksperimentere med engelske gudstjenester. Kirken henvendte sig til internationale kristne i hele København, og senere fandt præsten en målgruppe i Sandholmlejren.Det var en fremmed verden for dem dengang at arbejde med flygtninge." Der var behov for os. Jeg plejer at sige, at vi er en vejkro med gudstjenester for dem, der er på vej videre.Jeg vil gerne minde dem om, at de er velkommen i kirken, uanset om de er velkommen i Danmark.Og at selvom de har mistet alt, har de ikke mistet Gud," siger Arne Kappelgaard, som senere var med til at oprette Tværkulturelt Center, som blandt andre Indre Mission står bag.I dag er der stadig internationale gudstjenester i Kingos Kirke en gang om måneden ni måneder om året. Som udgangspunkt på engelsk og med oversættelse til de sprog, der er repræsenteret ved gudstjenesten.Når han på søndag stopper efter en gudstjeneste og en reception, er det på grund af alderen.Han bliver 67 år i næste måned og vil med egne ord gerne stoppe, inden andre minder ham om, at det er på tide.Samtidig vil han have nogle gode år med hustruen Ingeborg, mens kræfterne stadig er til det. Parret skal fortsat bo et sted i hovedstadsområdet, men de ved endnu ikke hvor, eller hvilken menighed de skal komme i." Vi flytter ud af sognet, for der skal være plads til, at menigheden kan relatere til en ny præst, uden at jeg er der. Vi kan ikke undvære arbejdet med internationale kristne, så vi finder nok en kirke, hvor der er sådan noget," siger han.Som pensionist håber han at få tid til at rejse og læse flere bøger.Parret har et kolonihavehus i Ejby Sommerby ved Skovlunde, han skal arbejde på, og så håber han at få tid til at skrive om sine oplevelser i Rumænien.Sammen med Ingeborg, der er tidligere højskolelærer, har han to voksne døtre. J.kirke@k.dk 
portræt Jyske Arne Kappelgaard havde fordomme om københavnere, inden han blev præst i hovedstaden. På søndag stopper han efter 33 år som sognepræst på multikulturelle Nørrebro som en rigtig københavner.
Hvor kommer du egentlig fra, spurgte min kollega.Et sted i Jylland? Jeg blev stram i betrækket, men han fortsatte ufortrødent, at jeg i hvert fald talte med en drævende, midtjysk dialekt. Det nægtede jeg pure. I desperation spurgte jeg en anden kollega om, hvor han ville gætte på, at jeg var vokset op. Uden tøven svarede han: »Horsens?« København er fyldt med jyder i eksil. Men jeg er født og opvokset i Nordsjælland. Den tarvelige del af Nordsjælland, som en ven pointerede, men dog Nordsjælland.Det er ikke noget nyt - det med sproget. Tidligere er jeg blevet beskyldt for at tale med både fynsk, albertslundsk og amagerkansk dialekt. Og ja, jysk. Sidstnævnte kan nok forklares med, at jeg har boet sammen med en esbjergenser i fire år. Man suger jo til sig.Jeg gør i hvert fald. Jeg kan knap huske, hvem jeg var, før jeg flyttede til Nørrebro, købte et par Adidas-sko og fik klippet en bred page i mit afblegede hår. Men jeg føler mig ikke som københavner.Jeg er jo bare en lille lort fra landet a'. Og når jeg sidder på Props i Blågaardsgade, savner jeg Rosen i Hillerød og Generalen i Frederiksværk.Men jeg får stadig åndedrætsbesvær og akut klaustrofobi, når jeg ser de velkendte byskilte i horisonten.Min far taler syngende fynsk, men i Melfar kaldte de ham kjøwenhavner. Min mor flyttede fra forstaden til en lille flække i provinsen og følte sig ikke hjemme i tyve år. Der er altid et marked for hjemstavnshyldester, men jeg aner ikke, hvor jeg har hjemme, eller hvordan jeg skal hylde det.En dag tænkte jeg højt, at min lejlighed på Nørrebro er det sted, jeg har boet længst, siden mine forældre blev skilt. Og min mor blev bleg, for hun tog det som en implicit kritik. Hvem vil dog opfostre et rodløst barn? Jeg var barn i Gørløse og Sigerslevøster, og jeg var teenager i Skævinge. Skulle jeg skrive en turistguide, ville jeg sikkert beskrive det som en charmerende landsby med et stærkt lokalfællesskab. Jeg ville lægge vægt på den biodynamiske forbrugerforening, den syregule raps under den blå sommerhimmel, ostepakkeriet, der giver arbejde til byen. Ingen hader provinsen mere end os, der er flyttet fra provinsen, vel? Polske håndværkere i skurvogne på brakmarkerne. Lightergas og pillemisbrugere. Evig rastløshed i benene. Klistermærker fra Dansk Folkeparti i bilruden.Her i avisen skriver vi jævnligt om forskellen på land og by, om københavnerboblen og de sure opstød nedefra. Hvis jeg skulle skrive om mit fødested, bare skrive, ville jeg skrive om Skævinges konservative bykonge, om Gørløses omfartsvej, om sommerhuskvarternes ingenmandsland og om skøjtebanen, der blev sparet ihjel. Jeg ville ikke ane, hvad jeg skulle skrive om Nørrebro.Jeg ville skrive, at skøjtebanen blev til en multibane, og intet er så galt, at det ikke er godt for noget.De polske håndværkere byggede ensfarvede typehuse i små klynger uden for byen, og det var næsten umuligt at få dem solgt, men intentionen var fin. Der var læge, folkeskole, bank og bibliotek, og både en Netto og en Super Brugsen. Man kunne leve et helt liv uden nogensinde at krydse bygrænsen.Hvis man ville.Ingen skriver mere om provinsen end os, der har forladt den, vel? Jeg flyttede fra landsbyen så hurtigt, jeg kunne, men landsbyen flyttede med. På Nørrebro kender jeg smutvejene, mine venner bor i nærheden, jeg er på nik med kioskmanden, og jeg bliver blød om hjertet, når jeg ser solen gå ned over Empire. Jeg har en ven, der hverken kan holde ud at bo eller arbejde det samme sted mere end et par år ad gangen. Han bor i udlandet og flyver det halve Europa rundt. Jeg bliver stresset, bare jeg skal cykle til Vesterbro.Og jeg tror ikke på denne mentale modsætning mellem land og by. At 19 års levet liv annulleres i det øjeblik, man melder flytning til kommunen. Det flyder bare sammen, bliver til et miskmask af færdigheder, erfaringer, relationer og - ja - dialekter. Som H. C.Andersen vistnok skrev: Man kan åbenbart sagtens lyde som en fra Horsens, selv om man er født og opvokset i Nordsjælland, og ganske nødigt forlader zone to.Mikka Tecza er publikumsudvikler ved Information. Klummen er udtryk for skribentens egen holdning.mtez@information.dk Som H. C.Andersen vistnok skrev: Man kan åbenbart sagtens lyde som en fra Horsens, selv om man er født og opvokset i Nordsjælland, og ganske nødigt forlader zone to.
Jeg flyttede fra landsbyen så hurtigt, jeg kunne, men landsbyen flyttede med. På Nørrebro kender jeg smutvejene, mine venner bor i nærheden, jeg er på nik med kioskmanden, og jeg bliver blød om hjertet, når jeg ser solen gå ned over Empire.
Omkring 100 mennesker sætter sig til rette i de blå stole i en sal i Kirken i Kulturcenteret i København. Der er stadig mange tomme pladser, når man tager i betragtning, at det er en verdensberømthed, der kommer til Danmark.76-årige græske Vassula Rydén er aftenens første taler.Hun har siden 1988 rejst rundt for at dele de ord, hun siger kommer direkte fra Gud til hende. Hun bruger ikke ordet profet om sig selv, men siger, at hun blot er en formidler af de ord, Gud skriver med hendes hånd.Oplægget begynder med en video af Vassula Rydéns såkaldte vidnesbyrd. Det er fortællingen om, hvordan Gud i 1985 viste sig for hende og bad hende dele sit budskab." Jeg gik aldrig i kirke, fulgte aldrig min tro eller kirkens traditioner. Jeg holdt middagsselskaber og cocktailparties og ledte bestemt ikke efter Gud," siger Vassula Rydén fra det store lærred, der hænger over scenen.Gud fandt hende dengang, fordi han havde en mission til hende. Og den er simpel, siger hun, da videoen er slut: " Genfind mit hus og foren det." Hun står afslappet med en mikrofon i hånden. Det er tydeligt, at hun har stået på en scene mange gange før. 86 lande har hun talt igennem årene, siger Vassula Rydén, hvis malerier og bøger man kan købe ved arrangementet.Vassula Rydén taler om Jesus som sin ven og smiler, når hun siger hans navn og fortæller om deres samtaler." Ved du, hvad der mangler?", har Jesus engang spurgt hende." Mangler der noget?" " Kærligheden, Vassula.Den findes ikke længere." En svag mumlen af enighed breder sig i salens mørke på Nørrebro.Hendes hovedbudskab er, at kristne skal stoppe med at kæmpe mod hinanden og i stedet hjælpes ad med at komme tættere på Gud." Unity through diversity," siger hun igen og igen. Enhed gennem forskellighed.Inden Vassula Rydén forlader scenen, kommer hun med en anden opfordring.Hvis vi læser de ord, Gud har skrevet gennem hende, vil vi lære ham at kende. Og han er faktisk en sjov mand, siger hun." I vil opdage Guds personlighed.At elske Gud, at være tæt på ham, det er vejen, man skal gå. Gud har endda humor, vidste I det? Nærm jer ham, og lær ham at kende! For man er nødt til at kende nogen, før man kan elske dem." Klapsalver bærer Vassula Rydén ned fra scenen. En kvinde forlader dog salen med et skeptisk ansigt.46-årige Afshin Javid tager over. Han er tidligere radikal muslim og Hizbollah-kriger, men allerede som teenager hørte han efter sigende Jesu stemme. I dag er han konverteret til kristendommen og bor i Canada med sin familie." I danskere er så rare, og jeres mad er god, selvom den godt kunne trænge til lidt krydderier," starter han, og publikum ler.Intensiteten i salen lettes.Afshin Javid har ingen mikrofon i hånden. I stedet har han headset på, så hans hænder er frie, og i modsætning til Vassula Rydén kan han ikke stå stille." Enhed gennem forskellighed," gentager han med eftertryk fra Vassula Rydéns tale.Han fortæller om engang, han kom til at skære sig i lillefingeren.Han talte med Gud om smerten, og Gud sagde, at det var et sundhedstegn, at resten af kroppen kunne mærke smerten fra fingeren. Det betød, sagde Gud, at Afshins krop kunne kommunikere på tværs af legemsdele." Min krop er ikke sund," skal Gud have sagt til Afshin." Den er skadet mange steder, men resten af kroppen lægger ikke mærke til det, fordi min krop er så splittet af konkurrence. Mine ben og arme skændes om, hvem der er mest vigtig!" Afshin Javids stemme brager gennem højtalerne, mens han gengiver Guds ord." Vi har glemt Jesu vigtigste budskab om kærlighed," siger han.Han fortæller ikke længere, han prædiker. Han griber fat i luften foran sig, som var den kraven på en skeptiker, mens hans øjne søger publikum." Elsk hinanden," siger han.Med knyttede hænder holder han fast i luften og publikum.Forskelligheden mellem de kristne gør ikke noget godt for kristendommen. Den ødelægger os, siger han." Vassula og jeg er her for at udfordre jer til at forene jer på tværs af kirker. Det er ikke umuligt. Du behøver kun at være modig nok til træde ud af din egen snævre boks og elske personen ved siden af dig." Publikum nikker. Spredte lyde af anerkendelse ligger i luften mellem stolerækkerne.Afshin Javid træder af scenen.Arrangørerne giver meddelelser, og til sidst deles indsamlingsbøtten rundt.Man kan give en skilling til Vassula Rydéns globale nødhjælpsprojekt for verdens fattige, Beth Myriam. Mønter klinger i bøtten. Folk rejser sig og går.nilsson@k.dk At elske Gud, at være tæt på ham, det er vejen, man skal gå. Gud har endda humor, vidste I det? Nærm jer ham, og lær ham at kende! VASSULA RYDÉN Vassula og jeg er her for at udfordre jer til at forene jer på tværs af kirker. Det er ikke umuligt.AFSHIN JAVID.Fakta: Vassula RydénFødt i 1942 og opvokset i den græsk-ortodokse kirke.Hun hørte Guds stemme for første gang i 1985, og siden da har hun nedskrevet sine samtaler med både Gud, Jesus, Maria og skytsenglen Daniel og udgivet dem.Hendes bøger er oversat af frivillige til mere end 42 sprog.Afshin JavidFødt i Iran i 1972. Tidligere radikal muslim og Hizbollah-kriger. Som 17-årig hørte han for første gang Guds stemme, mens han sad i fængsel i Malaysia efter at være blevet anholdt for besiddelse af falske dokumenter.I dag bor han i Canada med sin hustru og seks børn.
Hun plejede at holde cocktailfester i verdens storbyer. Han var radikaliseret muslim og Hizbollah-kriger, men nu er han kristen. Vassula Rydén og Afshin Javid har begge haften helt speciel religiøs udvikling og stod begge på en scene i Kirken i Kulturcenteret på Nørrebro i København i søndags.
Historien har det med at gentage sig selv. 1. marts 2007 blev det oprindelige Ungdomshuset på Jagtvej 69 ryddet af politiet og et par dage senere revet ned.Onsdag 1. marts 2017 endte en demonstration på tiårsdagen for rydningen af Ungdomshuset så i kast med brosten og flasker efter politiet, ødelæggelse af butiksfacader og andet hærværk.Ni personer, herunder to mindreårige, blev anholdt på Nørrebro under demonstrationen.En uge efter urolighederne viser det sig så, at de kan få vidtrækkende konsekvenser for det nye Ungdomshuset på Dortheavej i Nordvest.For hvis faste brugere af huset bidrog til balladen, kan en ny bestemmelse i folkeoplysningsloven - den såkaldte imamlov - true det nye Ungdomshuset på Dortheavej i Københavns nordvestkvarter.Det bekræfter justitsminister Søren Pape Poulsen (K) i et skriftligt svar til Folketingets Retsudvalg.Ministeren fremhæver, at den ændring, der blev foretaget af folkeoplysningsloven i december 2016, kan anvendes til at fratage Ungdomshuset dets offentlige støtte. Såfremt man altså kan henføre de voldelige handlinger til Ungdomshusets brugere.»Kommunerne skal føre tilsyn med, at foreninger, der modtager kommunalt tilskud eller låner eller lejer kommunale lokaler, ikke ved deres formål eller adfærd modarbejder eller underminerer demokrati eller grundlæggende friheds-og menneskerettigheder,« lyder det i svaret fra ministeren: »Herunder i forhold til at afskære offentlig støtte til sådanne grupperinger, hvad enten det sker i form af økonomisk tilskud, lån af lokaler eller lignende.«.Det lille »hvis«Under ransagningen af Ungdomshuset fandt politiet petanquekugler og et spyd, der var tilvirket, så det var spidst. Politiet fandt også glasflasker med maling mage til dem, betjente kort før ransagningen var blevet overdænget med.Fonden Jagtvej 69, der driver Ungdomshuset, mener imidlertid ikke, at dette giver tilstrækkelig hjemmel til at trække støtten til Ungdomshuset.Fonden afviser, »at den uacceptable adfærd udøvet af enkeltpersoner den 1. marts 2017 kan tilskrives brugere af Ungdomshuset på Dortheavej,« skriver fonden i en redegørelse til Kultur-og Fritidsforvaltningen i Københavns Kommune.Juraprofessor ved Københavns Universitet Jens Elo Rytter bekræfter imidlertid Justitsministeriets udlægning om, at Ungdomshuset kan få frataget den kommunale støtte med hjemmel i den nye bestemmelse i folkeoplysningsloven.»Jeg har kigget i forarbejderne til bestemmelsen, og fokus var rettet mod steder, hvor der foregår en påvirkning af medlemmer af en forening, der modarbejder demokratiet. Og det, at man kaster med sten og den slags, har ikke været sigtet med bestemmelsen. Omvendt er det ret klart, at man i princippet vil kunne sige, at en forening, der har aktiv del i sådanne handlinger, ikke kan være omfattet af folkeoplysningsloven,« siger professoren: »Derfor vil jeg gå skridtet videre og sige, at hvis man kan bevise, at de voldelige hændelser var arrangeret af Ungdomshuset, så kan man måske endda opløse foreningen, jævnfør Grundloven.« Det springende punkt er det lille »hvis«. For det er helt centralt, om man kan »henregne« de voldelige hændelser til foreningen. Altså om Ungdomshusets brugere rent faktisk havde noget med de voldelige episoder at gøre.»Og der stilles forholdsvis strenge krav til at føre den bevisbyrde,« understreger Jens Elo Rytter.Københavns Kommunes kultur-og fritidsborgmester, Carl Christian Ebbesen (DF), oplyser, at Dansk Folkeparti aldrig har støttet Ungdomshuset, men at et rødt flertal på Rådhuset har. Det flertal kan imidlertid ikke holde hånden over de unge, hvis hærværk og vold mod politiet har været planlagt af brugere af Ungdomshuset. Og det vil kulturborgmesteren nu have undersøgt.»Første skridt er, at Fonden Jagtvej 69 kom med deres redegørelse. Nu afventer vi politiet, og politiet skal have tid til at gennemsøge deres billeder og giver deres vurdering af sagen.Alt det her kan munde ud i, at vi kan klarlægge, hvad er der foregået, hvorfor var der våben i huset, og så videre,« siger borgmesteren: »Set udefra virkede det meget planlagt. Jeg synes, det her ser skidt ud for Ungdomshuset, og stod det til mig, ville jeg langt hellere bruge de penge, vi bruger på Ungdomshuset, på nogle ungdomsaktiviteter,« siger Carl Christian Ebbesen.Millionbeløb til UngdomshusetHos Københavns Politi afviser Henrik Møller Jakobsen at kommentere de ni anholdtes tilhørsforhold til Ungdomshuset.»Vi efterforsker de sager, der måtte være, og vi vil meget gerne stille nogle af de bøller, der var på spil i onsdags, til regnskab. Om det er brugere af Ungdomshuset eller ej, det er Københavns Politi uvedkommende,« siger vicepolitiinspektøren.Henrik Møller Jakobsen henviser til, at der i øvrigt ikke findes nogen liste over medlemmerne i Ungdomshuset og afviser at kommentere politiets fund under ransagningen onsdag yderligere.Ud over at stille huset på Dortheavej til rådighed for unge støtter Københavns Kommune driften af stedet med omkring 1,6 millioner kroner om året.mals@berlingske.dk jabj@berlingske.dk Hvis man kan bevise, at de voldelige hændelser var arrangeret af Ungdomshuset, kan man måske opløse foreningen.Jens Elo Rytter, juraprofessor, Københavns Universitet.Fakta: DET SIGER LOVENÆndring af folkeoplysningslovenMed ændringen af Folkeoplysningsloven fra december 2016 blev der indskrevet en ny paragraf 4a, som lyder: »§ 4 a. Foreninger, hvis formål eller adfærd modarbejder eller underminerer demokrati eller grundlæggende friheds-og menneskerettigheder, kan ikke ydes tilskud eller anvises lokaler efter denne lov.« Det er denne bestemmelse, som kan anvendes til at afskaffe støtten til Ungdomshuset på Dortheavej i Københavns nordvestkvarter.
Hvis personerne bag sidste uge vold og hærværk på Nørrebro i København viser sig at have tilknytning til Ungdomshuset, giver den såkaldte imamlov ifølge Justitsministeriet og en juraprofessor hjemmel til at lukke huset. Fonden Jagtvej 69 afviser, at husets brugere stod bag. Kommunen vil undersøge sagen fra flere sider.
Første bryg er med 1.086 gram vand og 40,5 gram kaffe.Kaffe-og smagsekspert Therese Brøndsted rådfører sig med en elektronisk vægt på køkkenbordet, inden ingredienserne bliver hældt på kaffemaskinen af dens ejermand, Jotam Confino. Han og samboen Simon Weber har inviteret indenfor i deres lejlighed på Nørrebro. Til daglig beskæftiger de sig med international politik, men i dag har de indvilliget i at være forsøgspersoner i et kaffeeksperiment. Vi skal se, hvor godt vi kan få deres kaffe til at smage på den helt almindelige kaffemaskine, Jotam har købt for 80 kroner.Therese Brøndsted leder forsøget.Hun er uddannet i levnedsmiddelvidenskab og har bl. a. arbejdet med træning af smagssansen og fødevarers kemiske sammensætning.»Da jeg for 6 år siden opdagede kaffens univers, fandt jeg ud af, at alt det, jeg kunne lave som kemiske analyser og tal, kunne jeg også opleve med smagssansen«, fortæller hun.Therese Brøndsted er langtfra den eneste, der kigger ekstra dybt i kaffekoppen.Også forskere i matematik, genetik, botanik, kemi og filosofiudforsker i disse år det mørkebrune guld i jagten på den bedste kop.Smag er dog en individuel ting, og derfor går Therese Brøndsted praktisk til værks for at få folk til at gå på opdagelse i deres hverdagskaffe. Blandt andet gennem hendes podcast Smagen af Kaffe.Med snorken og slubren sender kaffemaskinen vandet forbi varmelegemet og videre op mod filteret. Her venter den formalede kaffe, der er en økologisk blanding af mærket Peter Larsen, som Jotam Confino købte, fordi den var på tilbud til 35 kroner i supermarkedet.»Jeg er ikke så kritisk, men vi har ikke helt fundet ud af, hvor meget kaffe maskinen skal have. Den har været virkelig kras en gang imellem«, siger han.Første bryg: Syrlig og mildDet første bryg, der er blevet sat over, er lavet ud fra, hvor meget kaffe og vand Jotam Confino normalt ville hælde på maskinen.Selv om de normalt ikke går så meget op i smagen af kaffe, får Jotam Confino og Simon Weber fordøjet flere liter om ugen. De vurderer, at det snildt bliver til 6 kopper hver dag.Det handler om at udvinde den rette mængde af kaffen, forklarer Therese Brøndsted. Hvis man virkelig brygger igennem, kan man få 30 procent af kaffen opløst i vandet, men det er kun de første 22 procent, der smager godt. De sidste 8 procent er ikke en behagelig oplevelse, men hvis man på den anden side ikke udvinder nok af kaffen i vandet, bliver det for tyndt.»Det er derfor, forskere går bananas for at perfektionere brygningen«, siger Therese Brøndsted.I november udgav matematikere fra University of Portsmouth for eksempel en undersøgelse af filterkaffe lavet på maskine. De lavede ligninger med 22 variabler såsom porøsitet og densitet og fandt frem til, at kaffe har 1.800 kemiske stoffer, der kan påvirke smagen.I køkkenet på Nørrebro er vi klar til at smage på det første bryg.Therese Brøndsted griber et orange skydetermometer og måler temperaturen i koppen. 65 grader viser displayet.»Normalt siger man, at kaffen først er behagelig, når den når 60 grader, men noget af det, der er fascinerende, er, at mens den køler ned, ændrer den smag«, siger hun.Vi venter et halvt minut og tager så den første slurk.»Jeg synes, den er mild«, siger Jotam Confino.Han har dog svært ved at adskille smagene.Heldigvis kommer eksperten ham til undsætning: »I kaffe er der mange, der blander bitterhed og syrlighed sammen.Men man kende forskel ved, at syrlighed er fremme i munden, og bitterhed er bagud«, forklarer Therese Brøndsted, og pludselig kan vi alle fornemme, hvordan kaffen prikker forrest på tungen.Andet bryg: InstitutionskaffeJotam Confino har ret, når han kalder det første bryg for mildt. Der er blevet brugt 36 gram kaffe per liter vand, og normalt anbefales det, at man minimum bruger 45 gram kaffe per liter.Therese Brøndsted plejer at dosere 60 gram per liter.Til bryg nummer 2 skruer vi derfor doseringen op til 45 gram.Imens der brygges, peger Therese Brøndsted på den sjat, der er tilbage i hendes kop fra første bryg, og opfordrer os til at smage på den. Jotam Confi-no karakteriserer den kolde rest som »svag«. Kaffe behøver dog ikke smage dårligere, fordi den er lunken. Therese Brøndsted sætter selv sin overskydende morgenkaffe i køleskabet og drikker den, når hun kommer hjem.Forskellen ligger både i, hvilken kaffe man bruger, og hvordan kaffen er kværnet, forklarer hun. På en del kaffekværne kommer kaffen ud som både små og større partikler. Problemet er, at fra de små partikler får du udvundet for meget, mens du udvinder for lidt kaffe af de store. Derfor handler det om at finde den gyldne mellemvej. Kaffeaficionadoer som Therese Brøndsted går efter kværne med en meget præcis partikelfordeling.Det gør, at partiklerne får samme størrelse, så man kan udvinde lige meget kaffe af dem og få den bedste og mest holdbare smag.Kaffemaskinen klikker, og bryg nummer 2 er klar. Jotam Confino og Simon Weber har stadig svært ved at sætte ord på, men de kan godt smage, at der er forskel. På den gode måde.Therese Brøndsted mener, at kaffen har fået mere krop. Selv om du nu er bedre, placerer Simon Weber og Jotam Confino den som en lidt kedelig »institutionskaffe«. De vil gerne have lidt mere »power«. Derfor skruer vi dosen op til 55 gram kaffe per liter vand.Tredje bryg: Den rette dosis powerMens tredje bryg løber igennem, forklarer Therese Brøndsted, hvordan man ud over doseringen kan optimere sin kaffebrygning.Forskere har forskellige indgangsvinkler til dette. Nogle undersøger betydningen af vandets ioner, mens andre har fundet frem til, at musik og koppens farve også har betydning for smagen.Therese Brøndsted taler meget om ekstraktion og vandets kontakt med kaffen.Et problem med filterkaffemaskiner er, hvis vandet løber for hurtigt igennem.Det resulterer i, at kaffen i midten får et stort gennemløb, så man udvinder for meget af det, mens man ikke udvinder nok af det, der er ude ved filterets kant.Og så er tredje bryg færdig.»Jeg synes, det er stærkere, det kan jeg godt lide«, siger Jotam Confino, der også kan fornemme, at det er bitterheden bagerst i munden, han er glad for.Fjerde bryg: De sidste eksperimenterVi har fundet den rette dosis, men Therese Brøndsted vil prøve at lave en sidste optimering. Ud over at skabe bedre gennemløb vil hun fifle lidt med vandet.Vandet i København er meget kalkholdigt, og da kalk neutraliserer nogle af de organiske syrer, der giver smag og aroma, kan man se kaffeentusiaster hjembringe kildevand fra supermarkedet for at brygge kaffe på det. Som kemiker har Therese Brøndsted dog et andet trick. Hun opløser lidt citronsyre i vandet og fjerner på den måde kalken.Samtidig forsyner hun os med skeer, så vi kan prøve at smage på kaffen undervejs i brygningen. De første dråber er en syrebombe af smag, der eksploderer forrest på tungen.»Wow. Der er godt nok smæk på«, siger Jotam Confino.Therese Brøndsted forklarer, at syren bliver udvundet af kaffen som det første.Derefter bevæger smagen sig tilbage imunden ske for ske.»Det er sjovt, som den ændrer sig. Det er helt vildt«, udbryder Jotam Confino.Til sidst står vi med det fjerde bryg.»Det sidder stadig i munden bagefter på en bedre måde end de andre«, siger Jotam Confino.»Nu tror jeg, I har fundet ud af, hvorfor man kan nørde kaffe så meget. Det er simpelthen så påvirkeligt af bittesmå ændringer«, lyder Therese Brøndsteds konklusion på forsøget.lordagsliv@pol.dk Jeg er ikke så kritisk, men vi har ikke helt fundet ud af, hvor meget kaffemaskinen skal have. Den har været virkelig kras en gang imellem Jotam Confino.Fakta: Gode råd til kaffenTjek din kaffemaskine for kalk, og brug ikke kanden til at hælde vand på maskinen. Der kan sætte sig kaffeolier i maskinen, og de harsker og giver grim smag. Du kan opløse kaffeolierne ved at tage filterholderen ud og sætte den i blød med kafferens eller almindelig bagepulver og kogende vand.Stik et stegetermometer ned i kaffefiltret undervejs, mens du brygger, og der er godt fyldt op med vand i filteret. Kogende vand falder hurtigt i temperatur, men den skal helst ligge omkring 90 grader.Tag tid på, hvor længe maskinen er om at brygge. Det skal hellere tage omkring 5 end 10 minutter. Hvis maskinen er tilkalket, bliver gennemløbstiden også længere, og så hjælper det at afkalke.Større mængder vand tager længere tid at køre igennem, så find en mængde, som ikke tager for lang tid.Kilde: Therese Brøndsted.
REPORTAGE KAFFE I alverdens laboratorier forsøger forskere at finde opskriften på den perfekte kop kaffe. Vi indrettede vores eget laboratorium i en lejlighed på Nørrebro for at se, hvor godt vi kunne få supermarkedskaffe til at smage.
Onsdag skrev vi i Berlingske, at Distortion i år må skrue ned for musikken, efter at nye restriktioner fra Københavns Kommune pålægger gadefestivalen at holde lydniveauet nede på nogle af festivalens mest centrale lokationer.Det er blandt andet på Sankt Hans Torv, hvor støjen fra udendørs arrangementer fremover ikke må overstige 60 dB. Det svarer til en højrøstet samtale.Grænsen på 60 dB skal måles ved nærmeste facade, da det netop er beboere omkring Distortion, der, med det nye reglement, tages hensyn til. Det betyder, at Distortion må skrue gevaldigt ned for musikken, hvis de vil føje Københavns Kommune. Og noget tyder på, at der kan være god grund til, at Distortion makker ret. Således udtalte Teknik-og Miljøborgmester i Københavns Kommune, Morten Kabell (EL) til Berlingske onsdag: »hvis jeg var Distortion, ville jeg læse vilkårene meget nøje og sørge for at overholde dem hvert eneste sekund.« Spørgsmålet er så, om Distortion formår at overholde de nye regler. For en ting er at stræbe efter at holde lydniveauet nede ved at dæmpe musikken. Noget andet er at styre den larm, der unægtelig også opstår som følge af publikums tilstedeværelse og tilhørende feststemthed.Vi tog onsdag aften med Claus Backalarz, der er senior specialist i virksomheden Delta, til Nørrebro for at måle, hvor meget Distortion larmer på Sankt Hans Torv.Vi foretog målinger på en række facader på Sankt Hans Torv. Vores målinger viste, at lydniveauet lå langt over grænsen på 60 dB. Faktisk lå målingerne så højt som 94 dB, hvilket svarer til et hjemmestereo på fuld skrue. Vores laveste måling lå på 90 dB.Alle målinger er foretaget ved de nærmeste facader, og er fratrukket 6 dB for at tage hensyn til det såkaldte frie felt - feltet, hvor lyden ikke bliver påvirket af refleksioner, hvilket betyder, at lyden kan bevæge sig frem og tilbage uden påvirkning.»Det er tydeligt, at vi ligger langt over grænsen på 60 dB. Det kan man jo se på udstyret,« siger Claus Backalarz, mens han holder sit måleapparat op mod en bygningsfacade, hvor der på den anden side er boliger.»Men det er vigtigt, at man også husker, at den helt korrekte måling bør foretages på den etage, hvor boligerne er,« siger han.Claus Backalarz understreger, at resultatet af de udførte målinger er behæftet med visse forbehold.Normalt skal man eksempelvis tage hensyn til genklangen fra den facade, man måler. Det er forholdene dog ikke til i kampen om overhovedet at få plads til at måle blandt mennesker og knust glas. Netop derfor fratrækkes nogle decibel i slutresultatet.Vi spørger Claus Backalarz, om ikke støjen fra publikum er med til at trække målingen højere op.»Ikke her. Mens vi måler lige nu, er musikken så høj, at publikumslarm ikke rigtig har nogen indflydelse,« siger han.kasl@berlingske.dk »Det er tydeligt, at vi ligger langt over grænsen på 60 dB.Det kan man jo se på udstyret.Claus Backalarz, senior specialist.Fakta: Her skal Distortion skrue nedNye støjgrænser i København Kommune betyder, at Distortion må skrue ned på centrale lokationer: Sankt Hans Torv: 60 dB Blågårds Plads: 60 db Sønder Boulevard: 60 db Litauens Plads: 60 dB Enghave Plads: 65 dB Enghaveparken: 70 dB Alle andre steder: 80 dB Kilde: Forskrift for Udendørs Musikarrangementer 2017, Københavns Kommune.
Da gadefesten Distortion officielt blev skudt i gang onsdag, var det, i modsætning til tidligere, med nye støjgrænser, der skal holde larmen nede. Vi målte støjen, der flere steder var langt over tilladte.
Simon Boas | sboa@bt.dk Dagen før den 16-årige Servet Abdija blev skudt og dræbt på Ragnhildgade i København, blev tre maskerede og sortklædte mænd set i området.Det fortæller efterforskningsleder Hans Erik Raben til TV 2 News.»Vi har haftlejlighed til at tale med en hel del vidner, og det, vi ved nu, er, at dagen før drabet - altså søndag aften - er der flere vidner, der har set tre maskerede, mørkklædte unge mænd i samme område og cirka samme tid. De løb fra bebyggelsen ved Ragnhildgade og over til en mørk bil,« siger han.Politiet er af den overbevisning, at der kan være tale om de samme personer, som 24 timer senere skød og dræbte den 16-årige teenager. Her blev tre personer ligeledes set hoppe ind i en mørk bil og forlade stedet.Hans Erik Raben opfordrer desuden borgere i området til at kigge deres biler efter for skudhuller, fordi man har oplysninger om, at der blev affyret et skud kort før, at Servet Abdija blev dræbt.Tre set flygteDet var mandag aften i den forgangne uge cirka klokken 21, at Servet Abdija blev dræbt af skud foran sit hjem i Ragnhildgade på ydre Nørrebro i København. Kort forinden havde han været ude at spille bold med sine kammerater.Efter drabet er tre personer set flygte fra stedet. Ikke langt fra stedet holdt den mellemstore og mørke bil tilsyneladende og ventede på dem.Endnu har politiet hverken fundet flugtbil eller gerningsvåben.Politiet har særligt efterlyst unge mænd, som de mener, sidder inde med viden, der kan være med til at opklare mordet. De har indtil nu fastholdt, at skyderiet ikke var banderelateret.Flere vidner har forklaret til BT, at de hørte cirka seks skud blive affyret den mandag aften - siden har retsmedicinske undersøgelser af den skuddræbte bekræftet, at han blev ramt seks gange.Skuddene er affyret fra nært hold og angiveligt fra et enkelt våben. Det har Københavns Politi tidligere oplyst.
EFTERFORSKNING Politiet afslører nyt om drabet på den 16-årige Servet Abdija.
Sjællandsgade Bad åbnede i 1917 som et led i kampen mod skidt, snavs og spredning af sygdomme i en fattig del af datidens København.Selv om de fleste på Nørrebro i dag har bad i hjemmet, og tiden synes at være løbet fra offentlige badeanstalter, består Sjællandsgade Bad stadig, og i morgen og de næste tre dage fejrer de mange, som elsker stedet, dets 100-års jubilæum.100-ÅRSJUBILÆETProgrammet den 14., 15., 16. og 17.december ser kort fortalt sådan ud: Torsdag klokken 17-20: Film og sauna. Dokumentarfilmen " Den sidste badeanstalt" fra 2009 bliver vist, og derefter vil der være et kort oplæg om tiden efter. Det er muligt at benytte sig af Sjællandsgades Bads faciliteter.Fredag klokken 16-24: Den store historiske badefest. Der vil være saunaer, vildmarkskar og svedhytte på pladsen udenfor badet. På stueetagen bliver man taget med på en tidsrejse med træuld og badekar, når de garvede bademestre i hvide kitler tager imod deres gæster.På 1. sal vil der være traditionel kaffesalon med Madam Blå kaffe og kiksekage. Der vil være klavermusik og blive spillet grammofonplader med musik fra det sidste århundrede.Der vil være quiz om Sjællandsgade Bad klokken 17. Det er muligt at gå på opdagelse i omklædningskabiner fra det sidste århundrede, høre podcasts om stedet, og man kan sidde i saunaen, der i dagens anledning er blevet omdannet til biograf.Lørdag klokken 9-15: Morgenbrød og byvandringer. Rundstykker og en lille skarp til gæsterne.Byvandring - gå på opdagelse i lokalområdet med de historiske briller med hjælp fra guiderne Gitte og Liselotte. Det er gratis at deltage i byvandringerne.Søndag klokken 13: 30-16: 30: Fodbad og fællessang. Udvidet version af det populære fodbad-og fællessangsarrangement. Thomas Negrain, Ray og Tobias spiller for.Desuden performance af boybandet " New Male Privilege". I pausen fodbad, jubilæumskage, det foregår på 1. sal og er gratis. Dokumentar-filmen " Den sidste badeanstalt" fra 2009 vises efterfulgt at et oplæg om tiden efter. Badets faciliteter kan benyttes.PUSTERUM OG SAMLINGSSTEDSjællandsgade Bad opfylder i dag ikke kun et behov for renlighed, men også et stigende behov for et pusterum fra hverdagen og et socialt samlingssted for Nørrebros beboere.I saunaen mødes mennesker på tværs generationer, kultur og uddannelsesbaggrund i et rum, hvor der både er plads til at være stille og til at dele sit hverdagsliv.Da Københavns Kommune i 2010 besluttede, at Sjællandsgade Bad skulle lukkes, blev det mødt med dyb frustration hos badets ansatte og brugere. De stiftede derfor foreningen Sjællandsgade Bad, der kæmpede for at genåbne stedet.I den forbindelse blev der rejst en fredningssag for at bevare den smukke og unikke bygning.Bygningen blev fredet i 2012, og året efter genåbnede Sjællandsgade Bad som en frivillig drevet badeanstalt.I dag har foreningen Sjællandsgade Bad 100 frivillige, der sørger for, at der er varmt vand og saunagus.Derudover har Sjællandsgade Bad udviklet sig med udgangspunkt i de frivilliges interesser og lokalmiljøets behov.Sjællandsgade Bad er i dag mere end en badeanstalt. Det er et rummeligt og hjertevarmt hus, der gennem årene også er blevet et kulturhus med debatarrangementer, koncerter og teater. Der er desuden blevet etableret flere samarbejder med lokale institutioner for at udvikle den sociale og sundhedsmæssige side af badeanstalten, blandt andet med herberget GRACE, Næstehjælperne og professionshøjskolen Metropol.I en tid med stress og forskruede kropsidealer, stigende antal af hjemløse og social ulighed i samfundet er der stadig behov for en offentlig badeanstalt, hvor man kan få et billigt brusebad og en tiltrængt pause fra en travl hverdag.sjællandsgade 12a, københavn n 14., 15., 16. og 17. december læs mere på arbejderen.dk/ kalender.
NØRREBRO, KØBENHAVN Sjællandsgade Bads 100-års jubilæum bliver fejret med aktiviteter 14. - 17. december.
Kunstnerisk berømmelse er en datomærket kvalitet. Skal den bestå, må den i lighed med alt, der er tidsbegrænset, genopfriskes. Det kan ske ved en uventet prisstigning, en større udstilling eller en markant publikation som nu! I næsten firs år - siden et lille bind i serien Vor Tids Kunst - har ingen skrevet noget større om kunstneren John Christensen (1896-1940), og heller ikke noget med videnskabelig tyngde. Det er der hermed rådet bod på med kunsthistorikeren Hanne Abildgaards omfattende og meget grundige biografiom dette oplagte malertalent, som samtiden gav navnet Barbermaleren.For sådan kaldtes han, fordi han var uddannet barber og i mange år drev en lille barbersalon på Kapelvej på Nørrebro. Denne bydel med dens liv og larm kom til at udgøre det væsentligste motiv i de malerier og tegninger, som det lykkedes ham at lave, skønt han hverken havde en kunstnerisk uddannelse, sine forældres opbakning eller bare et atelier, hvor han kunne koncentrere sig om kunsten uden samtidig at skulle være barber.Kunderne kom først med årene, og samme år, som den lille biografiom ham udkom, døde han af kræft 43 år gammel.Barbersalonen havde han skilt sig af med, fordi det omsider var begyndt at gå ham godt som kunstner.Men han havde ikke taget højde for den død, der så ofte stod på lur i hans egne myldrende billeder i skikkelse af skeletter i forskellige størrelser. Og da døden havde gjort sit arbejde, startede glemslen med at gøre sit. For med sin personligt fabulerende, figurative naivisme og sine skildringer af et lokalt bymiljø repræsenterede han ikke ligefrem essensen af de internationale stilarter, der satte dagsordenen efter Anden Verdenskrig og nu kom til at fylde museernes planlægning.I GRUNDEN ER historien om Barbermaleren en sørgelig historie, og Hanne Abildgaard følger den fra fødsel til død - nøgternt, sagligt, fagligt, uden sentimentalitet - år for år, udstilling for udstilling, med alle de detaljer, som det er lykkedes hende at fremskaffe, siden hun i 2001 på vegne af Arbejdermuseet, hendes tidligere arbejdsplads, modtog et større materiale om John C. Materialet stammede fra et ægtepar, der længe havde samlet oplysninger om maleren, fordi de - trods beskedne midler - også havde været storsamlere af hans værk. Det var netop sådan nogle mennesker, som John C. malede til, fordi han havde en særlig tro på kunstens demokratisering.Kunst burde være billig, så den også kunne nå ud til ' samlere uden tegnebog', som man kaldte dem. Den unge Robert Jacobsen - den senere så berømte billedhugger - var en af dem.Hanne Abildgaard er i dag landets førende kender af den kunst, der med samfundssind og social samvittighed gjorde sig stærkest gældende i mellemkrigstiden. Som med sin anden store biografiom tegneren Anton Hansen har hun lagt sin tekst tæt op ad det kildemateriale, der er tilgængeligt. Derfor er gennemgangen af dette særlige liv også en gennemgang af de relativt sparsomme kilder, der belyser, hvad der blev resultatet af dette liv.Centralt står avisernes omtale og de anmeldelser, som kunstnerens udstillinger - f. eks. som medlem af sammenslutningen Koloristerne - gav anledning til, og forfatteren forbigår ikke de kritiske ord, som nogle skribenter brugte om Barbermalerens billeder.Som læser havde man næsten foretrukket, at hun havde gjort det. Forfatteren holder sig til det, billederne viser, men holder sig selv udenfor. Dybsindige, måske øjenåbnende, måske diskutable tolkninger af John Christiansens billeder er der ingen af, skønt de med deres symbolske indhold nok kunne friste til det. For trods alt handler det for kunstneren om at trænge ind bag tingenes overflade, ikke at gengive dem naturalistisk, og bag denne overflade rumsterer både humor, fantasi, en særlig fornemmelse for livets fylde og en sikker vished om, at døden aldrig er langt væk. Trods alt var det selve Assistens Kirkegaard, der lå bag muren ud mod Kapelvej.Et af biografens mest værdifulde afsnit er det, der først følger efter selve biografen, nemlig den tankevækkende historie om, hvorfor eftertidens kunsthistorie snart tabte John Christensen af syne. Han havde aldrig dannet skole, aldrig haft elever, han passede ikke ind i en udvikling, der blev mere og mere internationalt orienteret, og da kunsthistorikere har det med at interessere sig mest for tendenser, kunne de omkostningsfrit gøre Barbermaleren til en parentes i fremstillingen, indtil de helt slettede den.Men nu har denne redningsaktion af en biografibragt en god kunstners værk tilbage i øjenhøjde. Og fuld fortjent.PETER MICHAEL HORNUNG.Han havde ikke taget højde for den død, der så ofte stod på lur i hans egne myldrende billeder.
BØGER John Christensen - den såkaldte Barbermaler - har fået sin kunsthistoriske monografi. En lidt sørgelig historie, som Hanne Abildgaard følger fra fødsel til død - sagligt, fagligt og uden sentimentalitet.
Kom tæt på modens eliteTirsdag eftermiddag kan du skyde modeugen i gang ved at komme helt tæt på Mads Nørgaard, Børsens moderedaktør Rikke Agnete Dam og blogger Emili Sindlev. Copenhagen Fashion Week har nemlig arrangeret en event i Papirhallen på Papirøen, hvor alle er velkomne imod en i forvejen købt billet for 50 kroner, der går til talentudvikling. Der er i løbet af dagen fokus på skandinavisk design samt en modeudstilling kurateret af Malene Malling, som blandt andet har stiftet modebladet Cover.Sidst på dagen åbner talentscenen, der også er en del af modeugens officielle kalender. Et modeshow med tre designere, der tæller unge talenter som brødrene Julius og Victor Juuls minimalistiske unisexbrand Heliot Emil, det feminine univers fra dansk-islandske Mai Svanhvit og håndlavede smykker fra Corali.Danske designere, der ikke er helt grønne, men heller ikke så etablerede, at de kan finansiere deres eget show.Arrangement i Papirhallen.8. aug. kl. 15-21. Hal 2, Papirøen. Kbh. K.Frokost med designerneEfter at designerne bag de nye mærker Heliot Emil og Mai Sandvit har vist deres forskelligartede kreationer på modeugens talentscene, kan du møde dem igen senere på ugen helt personligt til en lørdagsfrokost på Vesterbro.Gæster skal slippe 125 kroner for en billet, der skal købes i forvejen, til østers og rosé med designerne, der til frokosten vil fortælle om det arbejde, de har lavet op til modeshowet. Men også om hvordan det er at være et nyt designbrand i et konkurrencepræget univers.Frokostarrangement. 12. aug. kl. 12-13.Le Trois Cochons. Kbh V.De nyuddannedes showUnge talenter, der enten lige har fået karakterer for deres bachelorprojekt eller er færdige med kandidaten, viser deres kreationer frem for offentligheden onsdag og torsdag.Elever fra Designskolen Kolding og Det Kongelige Danske Kunstakademis Skoler står bag tre forskellige shows, her kan man både opleve minimalistiske linjer og mere farverige, futuristiske rober.Der er adgang for alle, men antallet af pladser er begrænset.Onsdag viser Future of Fashion kreationer fra de to store danske designuddannelsers kandidatuddannelser. Som alt andet er det først-til-mølle, men til Future of Fashion skal man skrive til arrangøren for at sikre sig en plads.Future of Fashion. 9. aug. kl. 11-12. CIFF, Bella Center, Center Boulevard 5, Kbh. S.Skriv til arrangøren for en plads.Design School Kolding, BA Graduates.9. aug. kl. 13-14. Store Kannikestræde 19, Kbh. K. Åbent for alle, også ståpladser.KADK - BA graduates. 10. aug. kl. 20-21.Thorvaldsens Museum, Kbh. K.Efter først til mølle-princippet.Fortovsfest og besøg fra MøDet nørrebroske streettøjmærke Wood Wood fylder 15, og det fejrer de, meget passende, i modeugen.Wood Wood, der været på markedet siden 2002, er efterhånden ved at være en gammel gadedreng, og de fejrer fødselsdag i tråd med brandets stil med en fortovsfest foran natklubben Rust i Guldbergsgade med fodboldturnering og en øl, de har lavet i samarbejde med Nørrebro Bryghus.Når solen går ned, fortsætter festen indenfor på Rust, hvor MØ og den elektroniske duo Kenton slash Demon kommer forbi.Wood Wood holder fødselsdag.10. aug. kl. 16-05, Rust, Kbh. N.Et kig i Kødbyens kunstkælderMode er - i visse tilfælde, i hvert fald - en kunstart, og kunst er en evig inspiration til modens verden. Og det går begge veje.Frederik Lentz Andersen er moderedaktør på Euroman og Eurowoman, og han inviterer med på tur til sine yndlingskunstgallerier i byen, nærmere bestemt V1 Gallery og Eighteen, der begge holder til i Kødbyen. Han vil fortælle om sit forhold til kunst og om, hvordan han bruger det i sit arbejde med mode. Du kan komme med på rundtur for 50 kroner.V1 Gallery. 12. aug. kl. 13-13.45.Flæsketorvet 69, Kbh. V.tine.kirkensgaard@pol.dk .
Når den københavnske modeuge begynder på tirsdag, kan du tage med til gadefest på Nørrebro, opleve unge talenter vise deres tøj frem, danse natten lang og blive klogere på sammenhængen mellem kunst og mode.
Jørgen Carlsen stikker hovedet ud af lejlighedens dør og kigger opmærksomt rundt i opgangen. Han har over telefonen guidet mig til at trykke på den rigtige knap på dørtelefonen. Det er så nyt for ham at bo i lejlighed på Nørrebro, at det stadig er de tidligere beboeres navne, som står på skiltet ved hoveddøren. Han ved heller ikke endnu, hvor længe det er passende at trykke på døråbneren.Da jeg er et godt stykke oppe ad trappen og kan se hans ansigt i hoveddøren, holder han stadig fingeren på dørknappen, som summer højt i stueetagen.»Jamen, velkommen,« siger han og slår ud med armene.»Kom ind i mit nye hjem.« Efter mere end 30 år i forstanderboligen på Testrup Højskole går han nu på pension. Alle, der kender lidt til højskoleverdenen, kender idéhistorikeren Jørgen Carlsen. Hans grå hår er livligt som øjnene bag de firkantede briller, og hans hoved er fyldt med historier og betragtninger om livet. I øjeblikket er han den højskoleforstander i Danmark, som har siddet længst.Ligesom forstandere i gamle dage har han holdt sin plads som højskolens frontfigur et helt arbejdsliv og er blevet et koryfæ, hvis tænksomme ord folk tager til sig. Blandt andet derfor blev han inviteret til at sidde med i Etisk Råd.Vi mødes for at markere afslutningen på hans karriere og for at tale om det, som den nu 67-årige Jørgen Carlsen ved allermest om: ungdommen.Gangen har en dyb bordeaux farve. Der ligger beskyttende papir på trægulvene, og duften af maling er endnu ikke forsvundet. Stuen er okkergul og fyldt med papkasser. En sofa, en lænestol og et elektrisk klaver er pakket ud, ellers er alt stadig flyttekaos.Der ligger en boremaskine i vindueskarmen, og internettet er endnu ikke tilsluttet - til stor frustration for Jørgen Carlsen, som denne morgen skulle sende sin ugentlige klumme til Kristeligt Dagblad.Han tænder for kaffemaskinen og står roligt og betragter virvaret omkring sig. Om fjorten dage (i går den 23. juni) holder Testrup Højskole hans afskedsceremoni, og så er livet på højskolen i den lille jyske landsby Testrup forbi.»Det sluger meget energi at flytte,« siger han.»Der er mange, der spørger mig, om det ikke er en underlig tilstand, jeg befinder mig i. For alt der sker på højskolen, sker jo for sidste gang. Det er det sidste lange hold, jeg har lige nu. Men det mærkelige er, at sådan tænker man ikke, når man er i det,« siger Jørgen Carlsen og bærer kaffen ud til bordet på den lille altan med udsigt over søerne.»Jeg tror, at følelsen af forandring først indtræder, når forandringen er sket. Når jeg lige pludselig ikke skal stå op og gå over til morgensamlingen på højskolen og være omgivet af mere end hundrede elever.Den der fornemmelse indfinder sig nok først, når situationen er en anden. Men så tror jeg også, at den kommer,« siger han og har kun netop sat sig ned på en af de to stole på altanen, før han forsvinder ind i lejligheden igen.»Læser du digte?« spørger han mig inde fra det grønne rum, som med tiden skal blive hans nye bibliotek.Jeg mumler et svar, og straks dukker Jørgen Carlsen igen op på altanen med to digtsamlinger i hænderne.»Jeg fandt to eksemplarer af de her bøger, da jeg sorterede,« siger han og rækker mig et udvalg af Klaus Rifbjergs digte og Thorkild Bjørnvigs samlede digte.De her dage bruger Jørgen Carlsen på at komme på plads i lejligheden, før han tager tilbage til Testrup og slutter forløbet med det sidste lange elevhold. Det er særligt bogreolen, han har kastet sig over. Et sted mellem 2.000 og 3.000 bøger er blevet sorteret fra af pladshensyn »Eleverne har været og tage, hvad de kan bruge, og så har jeg en aftale med Fredens Kirke i Aarhus, som kommer og henter det overskydende, så det kan gøre noget gavn. Jeg kan ikke få mig selv til at smide bøger væk,« siger han og ser helt bekymret ud ved tanken.»Selv om alle har mange flere bøger, end de faktisk har læst, så repræsenterer de stadig en livsmulighed.De kan levendegøres ved, at man læser dem. At tage afsked med bøger er lidt ligesom at lave en livsamputation,« siger han med alvor i stemmen.»Jeg ved godt, at det er helt tosset, for jeg har så mange bøger, at selv om jeg blev 150 år, så ville jeg ikke engang kunne nå at få dem læst alle sammen.Men følelsen af, at man skaffer sig af med et stykke liv - en oplevelse - det er den, der egentlig smerter.Det er ikke den materielle værdi, for de har stort set ingen. Det er selve det stykke liv, som en bog indeholder.Kan du følge mig i det?« Som en af de tidligere højskoler, der blev stiftet i Danmark var Testrup i 1866 sammen med Askov og Vallekilde en spydspids i højskolebevægelsen.Højskolerne var på det tidspunkt med til at forme danskerne til at leve i et demokratisk folkestyre og skabe myndige mennesker.Blandt både høj og lav blev højskolerne hurtigt en vigtig ånds-og kulturbastion, for det blev her, at bønderne og almuen for alvor kom ind under huden på hinanden og skabte et fællesskab.Også i dag har Testrup Højskole stor betydning for kulturlivet i Danmark. De elever, som har gået på skolen, lader sig forme af fællesskabet, og jeg har flere gange observeret, hvordan tidligere elever, der møder hinanden uden for skolen, nærmest instinktivt finder sammen og kan tale om deres højskoletid. Også selv om de har gået på forskellige årgange.Da jeg talte med komikeren Frank Hvam om Testrup Højskole, kaldte han stedet for »en slags sekt« - og understregede, at det var i ordets allermest positive betydning. Chefredaktør for Zetland Lea Korsgaard fortalte, at det at have gået på Testrup er en af de bærende søjler i hendes voksentilværelse. Det var desuden også der, hun mødte sin mand.Det er Jørgen Carlsen, der har været med til at skabe den særlige Testrup-stemning. Skolen har været grundtvigiansk fra begyndelsen, og den tradition er fortsat med Jørgen Carlsen som leder. Det er let at se, hvis man kigger på hans nybyggede bogreol i lejligheden på Nørrebro. Til venstre er han begyndt at sortere skønlitteraturen alfabetisk, mens han har opdelt den højre side af bogreolen i store tænkere. Kierkegaard, Grundtvig, PH og Marx og mange flere har hver deres rum. Gennem tiden har Jørgen Carlsen fået tilbudt andre job, også på højskoler, men han har altid takket nej.»Jeg er vokset sammen med Testrup Højskole. Hvis jeg skulle være på en anden højskole, ville jeg føle mig som en forræder,« siger han og fortæller om dengang, han for 30 år siden tiltrådte stillingen og var med til at redde Testrup. Højskolen havde under 20 elever og var lige ved at lukke.Sådan er det ikke i dag, hvor der hvert forår og efterår går over hundrede elever rundt.»Hvor man sår, skal man også høste. Jeg synes ikke, at der var nogen grund til at tage nogen andre steder hen. Jeg har ikke læst stillingsannoncer de sidste 30 år.« »Jeg har haft det privilegium at føle, at jeg kom på den rette hylde.« Et par dage inden, jeg besøger Jørgen Carlsen i lejligheden på Nørrebro, er kasserne kommet frem til lejligheden. Det er elevforeningen, med tidligere og nuværende elever fra højskolen, som har stået for flytningen og bestilt en flyttevogn fra Testrup til Nørrebro.Elever fra Jylland har hjulpet med at læsse, og tidligere elever, som nu bor i København, hjalp med at bære alt op i lejligheden.»Jeg kan ikke forestille mig nogen mere velvalgt gave,« siger Jørgen Carlsen.Der er en særlig stemning på Testrup Højskole, mener han, som emmer af generøsitet.»Man er ikke sig selv nok. Man tænker ind i fællesskabet og er opmærksom over for hinanden. Eleverne er befriende generøse. Jeg har oplevet det så mange gange, men sidst var det altså ved flytningen,« siger han. Hvordan får man sådan en tilgang proppet ind i folk? »Jeg kan godt forstå, at du spørger, men egentlig er det ikke sådan, at vi har en manual for, hvordan vi skal præge dem. Jeg vil tro, at alene det, at de er unge i sig selv, er en stor energiplatform.« »Det er kendetegnende for unge, at de ikke er konsoliderede.De har ikke statusangst. De er ikke i fare for at blive jaloux over, at naboen har en større bil, for de er stadig ikke etablerede. De er frie og meget åbne. De har ikke en hel masse velerhvervede bastioner, som de skal forsvare. Eller som de føler, at de skal forsvare.« »Jo mere man kommer op i hierarkiet og bliver villaejer og medlem af grundejerforeningen, eller hvad man nu gør, desto mere interessebestemt begynder man at tænke. Unge tænker ikke interessebestemt - de tænker meget idealistisk.« »Det er helt typisk, at nutidens unge er i balance med sig selv i den forstand, at de ikke gør ting af pligt, men af lyst.« De unge, Jørgen Carlsen igennem 30 år har mødt, har været drevet af nysgerrighed og har talenter i mange retninger.»Men så møder de uddannelsessystemet, og det clasher med den lystbårne ungdom. Det tvinger dem til at fravælge nogle muligheder ved at vælge at følge nogle andre. Hele uddannelsessystemet er i øjeblikket blevet så tilstrammet, at man tillægger uddannelserne alt for stor betydning, og det bekymrer mig meget.« »Det er jo efterhånden sådan, at der ikke er nogen fortrydelsesret.«  Det er vel okay, at staten ikke vil spilde ressourcer på uddannelser, som de unge alligevel ikke har tænkt sig at gennemføre? »Ja ja, men man skal passe på, at man ikke kommer til at forholde sig alt for bogholderagtigt til sit eget liv og lægge strategier for et helt liv.« »Tag nu mit eget tilfælde. Hvis nogen havde sagt for 50 år siden, at jeg ville blive forstander på en højskole, ville jeg sige: ' Hvor får du den idé fra?' Det var jo ikke det, jeg forestillede mig, da jeg læste idehistorie.Jeg var jo bare optaget af faget.« »Det er, som om unge nu om dage bliver tvunget til at tænke lidt for strategisk. Det kan tit give dem skyklapper på i forhold til, hvad der ellers kan være af muligheder. Tag sådan en ting som a-og b-fag på gymnasiet. Hvis man er interesseret i et højt gennemsnit for at holde sine valgmuligheder åbne, så fravælger man de fag, som kan være svære at score høje karakterer i. Det vil sige, at den strategiske tænkning egentlig afkobler nogle livsmuligheder.« Jørgen Carlsen indrømmer, at hans tanker om uddannelsessystemet kan lyde konservative, men han ærgrer sig over det, han kalder en »degenerering« af uddannelsessystemet og misbrug af kompetencebegrebet.»Engang var kompetencer et udtryk, man brugte om juridiske begreber. At en direktør f. eks. havde kompetencer - rettigheder - til at underskrive et dokument.« I dag mener Jørgen Carlsen, at det har fået en helt ny betydning.»Nu er det blevet til en magtforståelse af mennesket.Kompetencer er færdigheder, kvalifikationer og alt det, som du magter. Men samtidig er det sådan, at man gerne vil bestemme, hvad det er, folk skal magte.Man opstiller forskellige læringsmål inden for de bestemte fag, som man så skal opnå. Man har mere styr på tropperne på denne her måde, men det, synes jeg, er ærgerligt, for så får man aldrig folk til at blive passioneret over noget. Når målet allerede er defineret, får man intet ud af at overgå det.« Som et eksempel nævner Jørgen Carlsen den nye karakterskale, hvor 12 er det højeste.»I modsætning til den gamle 13-skala, hvor man gav 13, hvis det var sådan, at lærerne selv syntes, at de lærte noget af den eksaminand, som var oppe, får man nu 12, hvis man bare har opfyldt fagets mål. Man tænker karaktergivningen lidt som en beholder, hvor der bliver givet 12, når vandet når til kanten. Der, hvor vandet oversvømmer beholderen, skulle man have 13 i gamle dage, men det er, som om man siger til folk: Hertil, det er nok. Du skal ikke være alt for passioneret og alt for engageret. Det får du ikke noget ud af.« For Jørgen Carlsen er uddannelse og dannelse et skridt på vejen til at leve det, han kalder et væsentligt liv. Et liv, hvor man ved, hvad man holder af og handler derefter. Et liv, man ikke sjusker med.»Et sjusket liv er et, hvor man ikke tager sig selv alvorligt. Hvis man ikke har meninger om noget som helst og er ligeglad - både med andre og sig selv - så bliver man til det, som Grundtvig kalder en dødbider.Sådan en, som ikke synes, at der er noget ved noget.Det er en kedelig tilstand at være i, fordi hele pointen jo er, at der er noget ved noget,« siger Jørgen Carlsen og fortæller, at hemmeligheden bag enhver højskolevirksomhed i virkeligheden er at pege på, hvor vidunderligt meget der er at holde af i det liv, vi har.»Den tyske filosof Hannah Arendt siger et sted meget smukt, at formålet med undervisning må være at føre den studerende frem til at elske verden på en sådan måde, at han eller hun også vil tage ansvar for den.« Han kigger igen ind mod det grønne bibliotek.»Hvis du læser romaner, er dit liv rigere, end hvis du ikke gør. Hvis der er en hel masse ting, som du ikke holder af, så afkorter du dine livsmuligheder. Mit liv bliver f. eks. rigere af, at jeg kan sætte pris på at sidde på altanen i solskin lige nu. Det kan jeg se værdi i.« »Jeg siger ikke, at man skal parfumere tilværelsen og overse alle de reelle problemer, der kan være i samfundet, men udgangspunktet må være, at det liv, vi lever, er værd at holde af. Hvis der er noget, som stiller sig hindrende i vejen, må man kæmpe mod det.« »Det at holde af noget er det, der giver én overskuddet til at gå i clinch med verden og gøre den til et lidt bedre sted at være,« siger han.Kaffen er drukket, og Jørgen Carlsen skubber endnu engang de to digtsamlinger over mod mig. Han vil virkelig gerne have, at jeg læser dem. Og holder af dem. Han følger mig ud til lejlighedens dør, mens hans fortæller, hvad han nu skal bruge sin tid på.For selv om Jørgen Carlsen nu for sidste gang har sagt farvel til et elevhold, slipper han ikke helt for de testrupske elever. Det er stadig ikke lykkedes ham at gå en tur op ad Strøget i København uden at rende ind i en tidligere elev. Han genkender ansigterne overalt, selv om de mange tusinde navne har haft sværere ved at hænge fast.Jørgen Carlsen er godt klar over, at forandringen bliver overvældende, når den indtræder, men der er især én ting, som han kan se det fine i ved sin nye tilværelse: »Nu kan man sove længe om morgenen, hvis man kunne have lyst til det. Og det kunne jeg meget vel have lyst til.«.catjes@information.dk Fakta: »En vulkan af ord og tanker«Frank Hvam, skuespiller og komiker.Gik på Testrup i foråret 1994 under en pause fra dyrlægestudiet.»Jørgen Carlsen har altid været en bamse, men dengang i 1994 var han ung og mørkhåret. Meget potent og viril at se på. Han var sådan en power-basse.Jørgen Carlsen var en meget inspirerende og synlig højskoleleder. Allerede fra dag ét fandt vi ud af, at han var en vulkan af ord og tanker.« »Han skabte en illusion af centrum. Man skal tænke på, at Testrup ligger helt ude på bøhlandet, og den nærmeste nabo er en stor gylletank. Alligevel følte man, at man var, hvor det skete. Der var ingen, der havde trang til at læse aviser eller se fjernsyn. Der var ingen grund til at orientere sig ude i verden, for verden var dér.« »På Testrup fik man lov til at mærke efter. Uden at det egentlig blev navlepillende.Man blev afkrævet, at man gjorde tingene 100 procent. Til gengæld måtte man gå i gang med hvad som helst.« »Jeg tror, at jeg havde gjort mit dyrelægestudie færdigt, hvis jeg ikke havde gået på Testrup. Så havde jeg været sådan en fyr, der havde boet med en dejlig familie et eller andet sted i Jylland, og så havde jeg deltaget i noget lokalt teater, nok noget dilettant, og havde skrevet til den årlige revy nede i forsamlingshuset.Nu gør jeg det modsatte. Nu er jeg kreativ på fuldtid, og i min fritid har jeg så nogle kæledyr, en kat, der får killinger, som jeg går og kigger lidt til.«.»Blændende og lødig«Bertel Haarder, folketingspolitiker for Venstre og højskolefan.»Jørgen Carlsen har været højskolernes førstemand i rigtig lang tid. Han står for indhold og kultur.« »Han er en fremragende foredragsholder, der virkelig kan fængsle, når han fortæller om litteratur, kunst og etiske spørgsmål. Man kan slet ikke undgå at støde på ham, når man interesserer sig for højskole og kultur.« »Han har betydet meget for alle højskolerne, fordi han er en arvtager til nogle af de store koryfæer, folkehøjskolerne har haft, som har raget op i kulturdebatten.Han er blændende og lødig.« »Dét, som eleverne får hos Jørgen Carlsen, er et autentisk møde med en mand, som ved utrolig meget, og som kan formidle det. Og som brænder for dansk kultur i bred forstand. Han har efter min mening også gjort det fremragende i Etisk Råd, hvor han blandt andet har turdet tage spørgsmål om dødshjælp op.«.Jørgen CarlsenFødt i 1949 i Sønderborg.Mag. art. i idéhistorie fra Aarhus Universitet.Gift med Anne Margrethe Zacher Carlsen, som han har to døtre med.Har været forstander for Testrup Højskole siden 1986.Har siddet i Etisk Råd i seks år fra 2011 til januar 2017.»Der er virkelig schwung over Jørgen«Lea Korsgaard, chefredaktør for Zetland.Gik på Testrup Højskole foråret 2000. Er i dag medlem af Testrup Højskoles bestyrelse.»Jørgen Carlsen er et menneskeligt egetræ, som er 250 år gammelt eller noget i den stil, og som har dybe, dybe rødder i historie, kultur, poesi, viden og indsigt i livet og i verden og tilværelsen. Hans krone rækker højt op. Der er virkelig schwung over Jørgen.« »Han har tilført Testrup det, som han er allerbedst til. Stedet havde allerede en rig historie og masser af ånd, men han har podet det endnu mere med ånd og mening, fest, poesi og galskab. Det er det, som gør det til så fantastisk et sted.Han er virkelig den store centrifugalkraft, som det hele drejer rundt om.« »Jeg gik på Testrup ved indgangen til voksenlivet, og det blev ikke mindst stedet, der fik forbundet nogle verdener.Vi lever i en mere og mere specialiseret verden, hvor økonomer taler økonomi, filosoffer taler filosofi, og digtere taler poesi, men på Testrup forbinder man verdener. Der lærer man virkelig den kæmpestore værdi, det er at få poesien til at tale sammen med økonomien, at få økonomien til at tale sammen med filosofien, og at få filosofien til at tale sammen med den fest, man holder om aftenen.«.
Omkring 7.000 elever er gennem de seneste 30 år blevet formet af Jørgen Carlsen, Testrup Højskoles mangeårige forstander. Nu går han på pension med en bøn til ungdommen om ikke at lade sig ensrette af samfundets forhippelse på kun at dyrke bestemte kompetencer. Vi har mødt højskolemanden midt i flytterod på Nørrebro.
Det er sæson for samfundssatire på de danske teatre. Nu er også Gustav Wieds litterære alter ego, Knagsted, flyttet ind på Nørrebro Teater i København, hvorfra han sender en politisk kommentar til Danmark anno 2017.I et hæsblæsende tempo forsøger ni skuespillere at formidle romanens skarpe ironi. Men succesen hæmmes af en indforståethed i oversættelsen fra 1800-talsroman til moderne teaterscene, og satiren overdøves af fordummende, overgearet kropskomik.Med en symbolsk ladet scenografifremkalder Palle Steen Christensen følelsen af tungt rum: et sammensunket trægulv med noget galt i fundamentet.Kostumer og rekvisitter ryger ind fra siden og ovenfra. Skuespillerne sidder i udvasket undertøj på en kiste i midten, som tomme lærreder, klar til at iføre sig deres karakterer. Metaniveauet er nødvendigt, for de 9 spillere skal påtage sig 28 af romanens 100 personager.Peter Zandersen spiller den koleriske Thummelumsen med høj energi og næsten Mr.Beansk kropshumor. Hans er det eneste klart optegnede portræt i forestillingen. Han tærsker storsvedende rundt i lillebyen Gammelkøbing med sin kost, forsøger at blive en del af fællesskabet, men ingen vil give ham et sæde i stolelegen. De høje damer i stive skørter og deres fede keglemænd i Ædedolkenes Klub udsætter ham for decideret voksenmobning, og hans duknakkethed tager til.Da han vinder i lotteriet, tager sig en kone og køber den fædrene gård, rejser han sig knejsende, får en gakket gangart og taler om sig selv i prætentiøs tredjeperson ental " man". Men ingen vil anerkende hans nye plads i hierarkiet, han rykker sig ingen steder. Glæden vil ikke spire." Man skulle aldrig have sine ønsker opfyldt," sukker han utaknemmeligt.Tom Jensen er en tårnhøj Knagsted med samme røde troldehår og -skæg, som Carl Ottosen bar i samme rolle i tv-serien fra 1972. Han er spydig, ironisk og ubehageligt vildledende. Han mener en masse, men mener aldrig noget.Han tager alt og ingen alvorligt." Den ypperste livsværdi er livsligegyldigheden," skryder han, men ingen i byen kan gennemskue hans satire.Han skaber røre i den lille provinsdam og orkestrerer sin historie som repræsentant for forfatteren selv. Men helt tydelig bliver hans rolle aldrig - særligt ikke for én, der ikke har mødt ham før.Forestillingen er bygget op som en lang række revyagtige, korte sketches, der knap er sammenbundne. De er fine hver for sig, men kender man ikke til karakterernes indbyrdes relationer på forhånd, er det svært at forstå dem.Stilen er unaturalistisk, karikeret og bralrende. Formsproget er uddateret. Ganske vist er Ole Lemmeke fremragende som den bandende, svovlende og piberygende Mads Mortensen. Men bandehumor kan ikke chokere som i forfatterens samtid, hvor man blev sat i fængsel for at bruge utilstedelige udtryk.Heller ikke den latter, som pruttehumoren kaster af sig, virker helt oprigtig.Gustav Wieds roman var et angreb på det provinsielle borgerskab. Forestillingen her, som jo spilles på teatret i Københavns mest mangfoldige og multikulturelle bydel, er velsagtens tænkt som en kritik af grupper, byer og lande, der lukker sig om sig selv og svælger i deres egen tilstrækkelighed.Og der ligger da også en latent tragedie i komedien, der i bund og grund handler om døden. Kisterne hober sig op, og galgenhumoren flyder. Ligesom Godot venter man på, at der skal ske noget. Men i Gammelkøbing sker intet nyt.Norsk akvavit er så internationalt, som det bliver, og globaliseringen er en by i Rusland.Desværre synes det, at instruktør Christoffer Berdal og teatrets direktør, Mette Wolf, der har bearbejdet romanen, har forladt sig på forlæggets status som et stykke af alle velkendt kulturarv og tabt syne af det, der kunne have givet historien et ståsted i en moderne kontekst. J.kultur@k.dk Peter Zandersen spiller den koleriske Thummelumsen med høj energi og næsten Mr. Beansk kropshumor. Hans er det eneste klart optegnede portræt i forestillingen.
teater Gustav Wieds satire overdøves af kropskomik i Nørrebro Teaters " Livsens ondskab".
Lars Bjerregaards øjne lyser op, da en mand sætter store fladbrød, grillede spyd med lammekød og lammelever foran os efterfulgt af tallerkener med salat, løg og pickles. Han bryder et stykke af brødet, samler et stykke grillet kød op med det og dypper det hele ned i den gule pickles.Han ser endnu mere glad ud, da han smager på det.»Det er sådan her, det skal være. Helt enkelt, ikke mere«, siger han efter at have tygget af munden.Lars Bjerregaard er madskribent, tidligere restaurantanmelder på dagbladet Information og boede for cirka ti år siden i den syriske hovedstad, Damaskus.Og maden på Qandil Klub over for Nørrebro Hallen i København, hvor Politiken har sat ham stævne, smager af det autentiske mellemøstlige køkken.Men det er en undtagelse. Selvom der har været indvandrere fra Mellemøsten i 40-50 år, har mellemøstlige spisesteder ikke scoret højt på kvalitetsskalaen.»Går du en tur ned ad Nørrebrogade, er der stort ingen af stederne, hvor det for alvor er værd at spise. Du går måske forbi 20 shawarmabarer, men jeg kunne kun overveje at spise på ganske få af stederne«, siger Lars Bjerregaard, der gennem sit ophold i Damaskus fra første parket oplevede den friske smag af 1.001 nat.»Arabisk mad er i høj grad gademad og baseret på friske råvarer og masser af krydderier. Det er et frisk køkken fuldt af smag. Det er enkelt og ukompliceret og smager bare altid godt, hvis dem, der laver det, holder af at lave det.Og det var nok det, der var mest markant, da jeg boede i Syrien: At alle - selv krøblingen i parken med sin lille vogn med suppe på hestebønner - havde en stolthed og kærlighed til den mad, de lavede«, forklarer Lars Bjerregaard.Har ikke efterspurgt kvalitetDen observation er kokken Umut Ra Sakarya enig i. Han er født og opvokset i Tyrkiet, inden han som 13-årig kom til Danmark. I dag driver han den ærkedanske high-end-grillbar Grisen på Nørrebro, men har som tyrker også en stor kærlighed til det mellemøstlige køkken.»Jeg bor selv på Nørrebro, hvor der ligger en masse af de her små steder, som man sjældent ville gå ind på, hvis man ikke ved, hvad man skal gå efter.De ser ofte ikke ud af meget udefra, og set med danske øjne virker de sjældent hyggelige«, siger Umut Ra Sakarya, der netop har anbefalet os at besøge Qandil.»Man skal helst kende nogen, der ved, hvor man skal tage hen. Der er altså ikke mange af den slags steder som Qandill, hvor de faktisk hakker kødet a la minute, som man vil gøre i Tyrkiet. Når de gør det, så bliver det virkelig frisk og lækkert. Men der er desværre alt for mange steder, som alle har den samme farsrulle, hvor kvaliteten ikke betyder noget«, mener han.At det kan være svært at finde mellemøstlig mad af god kvalitet i Danmark, er dog i høj grad danskernes egen skyld, mener madsociolog Jon Fuglsang fra Professionshøjskolen Metropol.For ofte siger etniske restauranter i et land mere om det pågældende lands madkultur, end de siger om de landes mad, de serverer.»Det mellemøstlige køkken er kommet til Danmark med indvandrerne fra 1960' erne og frem. Og fra 80' erne og frem begyndte der at dukke shawarmabarer og buffetrestauranter op, som har udfyldt et hul i convenience-markedet.At kvaliteten ofte har været tvivlsom, skyldes i høj grad danskernes holdning til mad på det tidspunkt, og at produkterne er blevet fordanskede.Vi har ikke været gode nok til at tage imod det autentiske og til at ville betale for det«, siger Jon Fuglsang.Ifølge madsociologen er det bemærkelsesværdigt, at man i mange andre europæiske lande som for eksempel Tyskland og England finder mellemøstlig mad af en helt anden kvalitet og anerkendelse.»De danske kunder har simpelthen ikke efterspurgt kvalitet, og derfor har det arabiske køkken fået et dårlige ry.Samtidig har det været underrepræsenteret i kogebøger, tv-programmer og medierne generelt«, forklarer Jon Fuglsang Men ser man på hverdagsmaden, har det mellemøstlige køkken faktisk haft en stor indflydelse.»Den friske tilgang til maden med grøntsager og friske urter har helt klart påvirket os, uden vi måske tænker over det. Især i 90' erne og nullerne spiste vi pitabrød, ligesom falafler og humus vandt indpas. Vi fik mere grønt ind i maden, og vores måde at lave salater på med tomater, oliven og den slags er også påvirket af den arabiske og tyrkiske madkultur«, siger han.Uformel mad passer til tiden Samtidig er den uformelle tilgang til maden fra Mellemøsten også ved at vinde indpas i Danmark, hvor småretter og det helt jordnære er tidens trend, mener Jon Fuglsang: »I Mellemøsten har man haft en anden spisekultur, end vi har haft i Vesteuropa.Men den her tendens med det uformelle måltid, hvor man spiser over lang tid uden et klassisk forløb og et hierarki i retterne, passer godt til tiden.Derfor tror jeg også, at tiden er ved at være moden til flere og bedre mellemøstlige spisesteder«. Det er netop den oplevelse, der skal kendetegne den kommende restaurant Bazaar, som ejeren af Madklubbenrestauranterne, Anders Aagaard, åbner efter sommerferien. Her kommer gæsterne til at nyde en masse forskellige retter, der alle er inspireret af det såkaldte berberkøkken, der strækker sig fra Marokko og det sydlige Spanien et godt stykke ind i Ægypten.»Det er et dejligt, hyggeligt køkken, hvor der er plads til store armbevægelser i smagen, og hvor det hele samtidig er uformelt på den skønne måde. Det består gerne af en masse små retter, som man deler rundt ved bordet, så alle får en fælles oplevelse. Det tiltaler altså virkelig mig«, siger Anders Aagaard.Det samme gør sig gældende på en anden mellemøstlig restaurant, der er på vej til at åbne. Kokken Henrik Yde-Andersen slår nemlig i løbet af foråret dørene op til Restaurant Maroq Maroq, hvor meze-traditionen med masser af småretter fra de arabiske lande bliver omdrejningspunkt.Tilbage på Qandil på Nørrebro håber Lars Bjerregaard også på, at de to nye restauranter kan være med til at løfte kvaliteten af og interessen for mellemøstlig mad i Danmark.Men allerhelst vil Lars Bjerregaard spise hjemme hos nogle af de mange mennesker fra Mellemøsten, der bor i hans nabolag.»Jeg får langt bedre mad hos min arabiske overbo end på de fleste arabiske spisesteder. Jeg ville ønske, at de arabiske kvinder lavede maden på de her restauranter, nøjagtig som de gør derhjemme.Det savner jeg«.spis&amp;bo@pol.dk Der er desværre alt for mange steder, som alle har den samme farsrulle Umut Ra Sakarya, kok.Fakta: SMAG PÅ MELLEMØSTEN I KØBENHAVNQandil Klub, Bragesensgade 10 B: En tyrkisk-kurdisk klub, der serverer autentisk mellemøstlig mad. Forvent friskhakket kød, voksdug, grillspyd, fladbrød og billige priser. Manzel, Rosengården: Libanesisk inspireret restaurant og lounge, hvor mellemøstlig mad og cocktails får et skud fine dining. www.manzel.dk Pasha Kebab, Enghavevej 57: Grillspyd med kebab af absolut bedste klasse får du ved Vega. Send Flere Krydderier, Nørre Allé 7: Såkaldt spiseri, hvor mellemøstlige kvinder laver autentisk mad, www.sendflerekrydderier.dk Senere på året åbner Madklub-ejer Anders Aagaard Bazaar, mens Kiin-Kiinstifter Henrik Yde-Andersen udvider sit restaurantimperium med Maroq Maroq.IMAM BAYILDI - IMAMEN DER BESVIMEDE (FYLDT AUBERGINE)4 auberginer 200 gram hakket oksekød smør 300 g tomatpuré 4 fed hvidløg 2 kanelstænger peber 1 spsk.spidskommen 2 spsk. paprika 1 liter vand 4 friske røde chilier 3 dl fed yoghurt 1. Flæk auberginerne, og grill eller steg dem på en varm pande. Bag herefter auberginerne møre i ovnen i ca. 30 min ved 200 grader.2. Brun kødet af i smør. Tilsæt tomatpuré.Tilsæt de øvrige krydderier sammen med vand, og kog til en kraftig kødsauce.3. Udhul de bagte auberginer med en ske, og fyld kødsaucen i. Kom en flækket chili oven på. Bag herefter i ovnen i 15 min. ved 200 grader.4. Server de fyldte auberginer med yoghurt og brød.KALVELEVER PÅ SIS MED LØG OG GRILLET FLADBRØD1 rødløg en håndfuld bredbladet persille 1 spsk sukker 1 dl klar eddike 200 gram kalvelever 8 bambusspyd 4 friske røde chilier 6 skalotteløg neutral olie Fladbrød 1. Snit rødløg fint og hak persillen fint.Mariner med med sukker og eddike. 2. Rens kalveleveren for sener og hinder og skær den i mindre stykker. Stik leverstykkerne på spyd med skalotteløg og chili, og steg dem i olie ved høj temperatur til leverstykkerne er rosa stegt. 3. Anret med med løgsalat og grillet fladbrød.MERGUEZPØLSER MED CHILIHUMUS1 dåse kikærter 2 dl tahin 1 tsk paprika 1 tsk cayennepeber 2 dl god olivenolie 1 citron 8 pølser smør 1. Skyl kikærterne i koldt vand, og blend til en fin pure med tahin, paprika, cayennepeber og olivenolie. Smag til med frisk citronskal og citronsaft 2. Steg nænsomt pølserne i smør og anret med humus og stegesmørret over.
SPIS ARABISK To af Københavns store madkonger åbner mellemøstlige restauranter den kommende tid. Dermed træder det arabiske køkken ind på gourmetscenen. Men spørgsmålet er, hvorfor det ikke er sket før.
Hvor bor du?»I mere end 20 år har jeg boet i en lille andelsforening i Jægersborggade-kvarteret, så Nørrebro er min landsby. Der er en følelse af, at man kender hinanden som naboer, og vi er uhyre forskellige, for der bor både børnefamilier og studerende.Min lejlighed ligger lige ved siden af Assistens Kirkegård, som er min yndlingspark, og den skønne tyrkiske diner Safir Kebab, hvor der også altid er et totalt miks af mennesker«.Hvad kendetegner dit kvarter?»Det er ret fredeligt, og der er den der hverdagsstemning af, at folk bor der. I midten af 1990' erne var det virkelig et andet kvarter, for det var hårdere og mørkere, og der boede mange gamle og dybt alkoholiserede mænd - også i min forening. En af dem døde på trappen.Der var koldt vand i hanerne og fælles toilet på bagtrappen. I dag kalder min søn og jeg kvarteret ' Hipsterkøbing', og det er med stor kærlighed, for jeg synes eksempelvis, Jægersborggade er fantastisk med små entreprenante værksteder, karameller og chokolade, tøj, brød og superlækker mad«. Hvorfor har du valgt, at vi skulle mødes i rådhustårnet? »Man kan både se det industrielle og det gamle København med tårnene. København er en meget smuk by, og man ser ligesom alt det, den kan, når man kommer op, og jeg elsker lyden af byens sirener, stemmer og klokker«. Hvad er dit yndlingskvarter? »Det er Nørrebro, fordi jeg er født der og har boet der det meste af mit liv. Det er blandet, broget og med en buzz, og det er et skramlet, men også meget smukt sted. Der er mange forskellige mennesker, og man kan gå op og ned ad Nørrebrogade og se ud fuldstændig, som man vil, hvilket jeg enormt godt kan lide«.Hvor går du hen for at se teater?»Det kan være alle steder. Jeg har ikke noget yndlingssted i forhold til repertoire, men jeg har spillet meget på Betty Nansen Teatret og også kommet der ofte som publikum. Det er en smuk lille perle med en stærk historie, og scenen er enormt rar at spille på, for den har en god størrelse. Der er en helt særlig atmosfære.Man siger jo, at Betty Nansen spøger derinde, så måske er det derfor«.Hvor ville du tage en date med hen?»Det ville være på Famo (Saxogade, Kbh.V, red.), for jeg elsker italiensk mad. Det er et lille, intimt sted, og jeg elsker de der mange små retter, hvor der er tid til at spise og være sammen, og serveringerne er meget æstetiske. Lokalet er lækkert, men egentlig meget beskedent, så man ser maden og hinanden«. Hvor dufter byen bedst? »Det gør den vel enten i rosenhavnen på Landbohøjskolen eller i chokoladebutikken Ro Chokolade i Jægersborggade«. Hvor lugter byen værst? »Det må være inde i mit skraldeskur, og så er der garderoben inde på Grønnegårds Teatret, hvor der er ældgammel kloakering fra 1700-tallet, som simpelthen lugter så dårligt«.Hvilken er din yndlingsårstid i byen?»Efteråret. Det har en blanding af det lune og kolde, og det er meget smukt med lyset, farverne og bladene, der falder af.Om efteråret ser vi også alle sammen stadigvæk ret godt ud. Sommeren er lidt en parentes i København, fordi boligkvartererne er meget affolkede, men der er noget tilbagekomst over efteråret, hvor byen skal i gang igen og vender tilbage til sig selv«. Hvad ville du forandre, hvis du kunne? »Jeg ville nedrive Bispeengbuen og fritlægge åen på Ågade og Åboulevard hele vejen ind til Søerne og lægge trafikken nedenunder i en tunnel. Så kunne vi i øvrigt tage åen under Købmagergade med i samme hug. Det ville jo blive et lille Venedig.Og sikke et rekreativt område, det ville være. Det ville også tjene et praktisk formål, fordi det kunne lede regnvandet ind til Søerne«. Hvornår kan du blive allermest irriteret på København? »Når folk er sure og hensynsløse i trafikken.Vi lever jo alle sammen stressede liv og skal nå fra A til B, men jeg har et citat af Julius Cæsar, som jeg bruger ret ofte: »Nu har vi travlt, så nu tager vi den med ro«. Det er et enormt godt citat, som man kan bruge, når man sætter sig op på sin cykel eller ind i sin bil«.Hvad kan København lære af udlandet?»Man siger, at et lands natur reflekterer dets mentalitet, og der er vi jo et lille land. Vi har en relativt blid og ensartet natur, og sådan er vi måske også som befolkning.Vi kunne godt trænge til en tur op i de norske fjelde, så vi kunne få et større udsving på paletten«.ibyen@pol.dk 
Skuespiller Stine Stengade elsker byens sirener, stemmer og klokker og synger aktuelt selv i ' Noget om helte' på Nørrebro Teater.
" I virkeligheden er det jo en vanvittig beslutning." Det er de ord, Henrik Højlund selv bruger om det skifte, han og hustruen nu foretager. For i 18 år har de boet " det skønneste sted, med nære venskaber og et stærkt netværk", som han siger om den østjyske by Løsning, tæt ved Horsens, hvor han har været sognepræst i de to sogne Korning og Løsning.Her i nærheden bor også deres fem voksne børn og børnebørn, og i kirken er der en stor og trofast menighed, der bakker 100 procent op om deres præst og hver søndag fylder kirkebænkene. I gennemsnit møder mellem 250 og 380 mennesker op til hver gudstjeneste i Løsning og mellem 40 og 100 i Korning.Men nu er det snart slut.Den 18. marts tiltræder 57-årige Henrik Højlund som sognepræst i Kingo-Samuel Sogn, der ligger på det ydre Nørrebro i København. Et sted, hvor kun omkring 45 procent er medlemmer af folkekirken, de fleste er mellem 20 og 35 år, og som rummer den største andel af indvandrere i landet, heraf mange muslimer. Det er også her, Mjølnerparken ligger, hvor de banderelaterede opgør flere gange har skabt frygt og utryghed i nærområdet. Og så er det et område, hvor Ateistisk Selskab ifølge Henrik Højlund havde meget stor succes med sin kampagne for at få folk til at melde sig ud af folkekirken." Ind imellem har jeg da også hafthelt ondt i maven og besvær med at sove på grund af det her valg. Men min kone og jeg har i et stykke tid talt om, at hvis der skulle skrives et nyt kapitel i vores liv, så var det ved at være tid. Og så måtte det gerne være et skifte til noget helt andet, der ikke minder om det, vi kender - og det må man jo sige, er lykkedes," siger Henrik Højlund med et stort smil.Han tager imod i arbejdsværelset i det 270 kvadratmeter store rødstenshus inde midt i Løsning, familien Højlunds hjem siden 2000. Om en måneds tid skal det hele pakkes ned, og meget sorteres fra - for den nye præstegård er en lejlighed på Jagtvej på lidt under den halve størrelse.På spørgsmålet om, hvordan han ser på sin opgave som sognepræst i et område som ydre Nørrebro, er han ikke bange for at tale om, at der også er succeskriterier, mål og visioner for udbredelsen af den kristendom, han selv kalder " klassisk normal kristendom"." I dag kommer omkring 50 mennesker til gudstjenester i Kingo-kirken, og der er helt klart plads til flere. I den forstand er det jo et spændende område at komme til, for her er både mange med en anden tro, udøbte og ikke-troende.Og så er der mange unge. Jeg glæder mig til at møde det her segment og finde ud af, hvordan vi skal nå dem, så de oplever, at evangeliet er relevant for dem. Og så kommer jeg i øvrigt til en kirke, som for længst har haftsamme mål i flere generationer." Henrik Højlund er kendt i både kirkelige og bredere kredse som en præst med sine meningers mod, og han er ofte blevet beskrevet som missionsk og tilhørende den kirkelige højrefløj. Selv mener han, at han står der, hvor kirken altid har stået. Som han ser det, " er det i stedet en stor del folkekirken, der er drejet mod venstre".Når han skal forklare, hvad han mener med det, bruger han ord som " teologisk vattethed" og " romantisering"." Der har blandt andet bredt sig en forestilling om, at det ikke handler om at få flere i kirke. Og at vi ikke må tale om at missionere blandt ikketroende eller over for muslimer.I stedet taler mange præster på en romantiserende måde om ' den usynlige kirke' og hylder, at ' enhver er salig i sin egen tro'. Man glemmer bare, at den usynlige kirke kun er berettiget på grund af en synlig kirke og bestræbelsen på at fylde kirkebænkene, fordi enhver netop ikke er salig i sin egen tro.Den sande kristendom handler ikke om kun at give livsmod og højere livskvalitet.Vi holder altså først og fremmest kirke, for at mennesker kan blive frelst. Og derfor har vi travlt med at få fyldt kirkebænkene og med at missionere." Sognet på Nørrebro kan derfor forvente forkyndelse " med substans" og ikke " vat", som Henrik Højlund formulerer det, og han er udmærket klar over, at det nok ikke er hans version af kristendommen, der er mest udbredt i det københavnske område." Men jeg er vant til at være i mindretal i folkekirken, og i dag er jeg også i et provsti med en bred palet, så selvom den nok er mere spraglet på Nørrebro, så går jeg til opgaven med glad og åbent sind og en fuld integritet i forhold til mit eget ståsted." Når Henrik Højlund har så klare opfattelser af, hvad der er sand og usand kristendom i den danske folkekirke, har det selvfølgelig også en betydning for hans syn på dens rummelighed. Den bryder han sig nemlig ikke om. Derfor har han også tidligere givet udtryk for, at det tiltagende pres for bredere samarbejde på tværs af sogne er uheldigt, " for det forudsætter, at vi på bundlinjen deler tro. Og det gør vi lige præcis ikke i folkekirken," skrev han blandt andet i Kristeligt Dagblad sidste år." Jeg går ikke ind for den rummelige folkekirke. Menneskeligt jo, men teologisk nej. Vi står os bedre ved respektfuldt at arbejde hver især for det, vi tror på." Henrik Højlund kan godt forstå, at nogle bliver stødt af det synspunkt og finder det dobbeltmoralsk." For rummeligheden betyder jo netop også, at der er plads til en som mig i folkekirken - og så står jeg dér og mener sådan set ikke, at rummeligheden skal gælde de andre. Men jeg insisterer ikke på at være i folkekirken med henvisning til rummeligheden, men med henvisning til dens fælles bekendelse og tro. Af samme grund er jeg ikke ligeglad med, hvad der bliver forkyndt i andre sogne. Så længe vi står på den samme grund, vil jeg pege på, at kristendommen ikke er et tag selv-bord med forskellige varianter. Der er kun én sand kristendom, og den vil jeg kæmpe for." J VIDEO Se video med Henrik Højlund på k.dk/ video.tulinius@k.dk Der er kun én sand kristendom, og den vil jeg kæmpe for.HENRIK HØJLUND, KOMMENDE SOGNEPRÆST I KINGO-SAMUEL SOGN.Fakta: Henrik HøjlundFødt på Færøerne i 1960.Sognepræst i Løsning-Korning i Østjylland. Har skrevet flere bøger, herunder " Mærk Gud".Gift med psykoterapeut Margrethe Wagner Højlund, som han har fem voksne børn med.
interview Det er en markant præst, der i marts rykker fra østjyske Løsning til det ydre Nørrebro i København. Henrik Højlund taler åbent om at kæmpe for flere kirkegængere og udbredelse af en kristendom, som han kalder " klassisk normal" i stedet for det tag selv-bord, han oplever, folkekirken har udviklet sig til.
Tag en god portion humor fra det Chaplinske univers, tilsæt et skvæt Monty Pythonsk vanvid og krydr så det hele med den gale John Cleeses slapstick i ' Halløj på badehotellet'. Skru derpå op for tempoet, og så er man ved at være fremme ved den præstation, som skuespilleren Peter Zandersen leverer hver aften på Nørrebro Teater. Her er han i øjeblikket den altdominerende figur som den tilsyneladende enfoldige Thummelumsen i dramatiseringen af Gustav Wieds satireklassiker ' Livsens ondskab', og det er en fysisk tour de force af de mere imponerende. Farce og tragedie på én og samme tid. Peter Zandersen bruger hele sit vitale og plastiske kropssprog til at forløse rollen som den underdanige og udspekulerede Thummelumsen, der har så store drømme og illusioner om at komme tilbage til den fædrene gård, men som også må erkende, at selv om det lykkes, vil det for altid knibe med anerkendelse fra det eftertragtede borgerskab i den lille købstad.Det ligner et gedigent gennembrud for den 33-årige københavnske skuespiller, der er blevet overdænget med anmelderroser for den måde, han forløser Thummelumsen-figuren på.»Det er skønt at opleve de mange gode anmeldelser, men de er jo ingen garanti for, at nu kører det så bare for mig. Men jeg håber naturligvis, at ' Livsens ondskab' kan blive et springbræt til noget nyt og spændende«, siger Peter Zandersen.»' Livsens ondskab' er både sjov og hård at lave. Der er jo også en alvorlig tematik i denne komedie, hvor man i høj grad mærker samspillet med publikum. Men tragedien lurer og viser sig til sidst. Jeg tror, at når historien på denne måde trækkes gennem et rør af humor, forstærker man både empati og forståelse. Men det er også en tekst, som skal spilles grotesk, stort og karikeret - ellers ville den dø«. ' LIVSENS ONDSKAB' udspiller sig i et lille samfund blandt mennesker, der gerne vil holde på formerne og på de faste pladser i samfundshierarkiet. De er ikke onde mennesker, men de frygter alt det nye, og de har utrolig travlt med, hvad de andre i byen gør.»Det er et samfund og et fællesskab, der i høj grad lukker sig om sig selv - og på den måde er Gustav Wieds fortælling fra 1899 både helt aktuel og meget relevant«, siger Peter Zandersen.»Jeg tror, at mange kan genkende Thummelumsen, som stræber efter, at det hele skal blive bedre. Han er et nostalgisk anlagt menneske, der gerne vil skrue tiden tilbage, for også han er bange for alt det nye. Og da hans drøm så går i opfyldelse, må han erkende, at han fortsat ikke kommer ind i varmen. Det er både tragisk og komisk«.PETER ZANDERSEN fik allerede som dreng smag for teatret, når han overværede sin mor instruere skoleforestillinger på Ordrup Gymnasium. Han var kun 8 år, da han debuterede i en opsætning af musicalen ' Hair', og han fornemmede tydeligt det fascinerende sammenhold, der opstod blandt de medvirkende i det magiske teaterunivers.Tanken om at blive skuespiller forstærkedes også, da Peter Zandersen lod sig rive med af fantasiverdenen i ' Nissebanden' på tv. Han kom senere ind på Skandinavisk Teaterskole, og her manifesteredes drømmen. Efter 5 forsøg på at komme ind på de betydelige teaterskoler blev han i 2008 optaget på Odense Teaters Elevskole.»Det var 4 intense, fede år, hvor vi knoklede i vores privilegerede boble - 8 unge mennesker, der var gode til at passe på hinanden - men hvor vi blandt meget andet lærte at se den frygt i øjnene, som også er en del af skuespillerfaget«, siger Peter Zandersen.Han var i det følgende år ansat på Odense Teater og tog derefter fat på livet som freelanceskuespiller. Det har bl. a. kastet roller af sig i Grønnegårds Teatret, Teater Katapult, Københavns Musikteater samt et år i ensemblet på Rialto Teatret. Småroller i tv og film er det også blevet til.»Det betyder rigtig meget at komme godt fra start, når man er færdig med sin uddannelse. Man skal opbygge et netværk, og drømmen er naturligvis, at man kan leve af sit arbejde, og at der er job på de gode scener. Derfor er det også spændende at arbejde på Nørrebro Teater, der er et morskabsteater med fokus på det tragisk-komiske repertoire. Det synes jeg selv, at jeg har gode forudsætninger for at forløse. Jeg kan godt lide at give den gas på scenen, og jeg har satset på at finde arbejde i København, fordi jeg kommer herfra.Men tanken om en sæson på et stort teater ude i landet ligger mig ikke fjernt.Revy kunne også være sjovt - jeg elsker at være med til at få folk til at grine i teatret - men ikke standup«, siger Peter Zandersen, der oven på 10 måneders arbejdsløshed i 2016 kortvarigt overvejede, om han måske skulle skifte spor i tilværelsen. Dertil kom det dog ikke.»Og jeg har jo heller ikke et andet fag at falde tilbage på«, konstaterer han nøgternt.Senere på foråret er han engageret til forestillingen ' Kort over glemte forbindelser' på Teater Får 302 i København.DET ER INSTRUKTØREN Christoffer Berdal, der har iscenesat ' Livsens ondskab' på teatret i Ravnsborggade, og han er ikke karrig med lovord over Peter Zandersens præstation: »Peter er gået til denne svære opgave med både nysgerrighed og ydmyghed og har skabt et helt originalt udtryk, der bærer præg af, hvordan han fysisk kan defi-nere karakteren Thummelumsen. Han har som relativt ung skuespiller stor respekt for mesterlæren i sit fag, og ud over at være en køn ung mand og enhver svigermors drøm er han også meget andet.Selv om det er pragtfuldt at se ham være morsom i ' Livsens ondskab' - det sjove ligger i høj grad for ham - er der klart mere i posen, en blanding af både klassisk og moderne teater, og jeg tror, at vi endnu kun har set toppen af isbjerget, og han kan gå mange veje herfra«, siger Christoffer Berdal.Jeg kan godt lide at give den gas på scenen.

De cyklede altid. Hver weekend året rundt i al slags vejr pakkede de madpakker og sodavand og tog af sted. Fra ydre Nørrebro gennem indre by over Langebro til højre ad Njalsgade og videre mod Amager Fælled eller endnu længere væk. På vejen fortalte Lars Aslan Rasmussens morfar sit videbegærlige barnebarn om den kolde krig mod Sovjetunionen, om livet under Anden Verdenskrig eller om, hvorfor ingen folk på Nørrebro kunne lide statsminister Poul Schlüter (K).Det er de minder, der dukker op, når Lars Aslan Rasmussen skal forsøge at indkredse, hvad det egentlig var, der formede den bevidsthed, som siden drev ham ind i politik." Det var på de cykelture, jeg lærte allermest om samfundet og verden omkring mig. Min morfar kunne fortælle historier og dele ud af sin viden om politik og samfund på en måde, min egen far ikke kunne, fordi han havde fem års skolegang bag sig og først kom til Danmark fra Tyrkiet som voksen. Min morfar uddannede mig i verdens store kon-flikter, men lærte mig samtidig værdien af at debattere og lytte til andres holdninger - selv dem, man er mest uenig med." 30 år efter barndommens ugentlige cykelture er folketingspolitikeren og socialdemokraten Lars Aslan Rasmussen kendt netop for sine holdninger og den pris, han indimellem må betale for dem.For det har en pris, når han beder de radikale muslimer i Hizb-Ut-Tahrir om at " pakke kufferten" og rejse hjem til Islamisk Stat, eller når han beskriver den tyrkiske præsident Recep Tayyip Erdogan som en " kæmpe hykler", der er godt på vej til at indføre et " islamist-styre" i Tyrkiet. For reaktionerne tikker ind konstant. På mailen, telefonen eller hans Facebook-profil.De hadefulde beskeder fra ukendte personer, der kalder ham landsforræder og truer med " konsekvenser", hvis han bliver ved med at " tale dårligt om muslimer".Han er flere gange blevet antastet fysisk med flyvende flasker, tilråb eller konfronterende kropssprog. Derfor er der visse steder i København, hvor han ikke færdes alene. Derfor har han fra tid til anden mareridt om, at han bliver forfulgt eller opsøgt i hjemmet. Derfor har Lars Aslan Rasmussen i dag hemmelig adresse.Men han insisterer på at sige tingene ligeud om de emner, der optager ham, for det at give og modtage kritik ser han som en så vigtig menneskelig egenskab, at man altid må appellere til andres og egen selverkendelse - også når budskabet gør ondt.Selverkendelsen og hans andre værdier, der er formet af opvæksten i et arbejderhjem på 1980' ernes Nørrebro med en dansk mor og en kurdisk far fra Tyrkiet er netop, hvad Lars Aslan Rasmussen har indvilliget i at tale om, da Kristeligt Dagblad besøger ham i hans hjem i København.De forgangne uger har været intense for det socialdemokratiske folketingsmedlem.I midten af marts stod han, sammen med andre danskere med tyrkiske rødder, frem på forsiden af Berlingske med historien om at være blevet angivet til de tyrkiske myndigheder for landsforræderi gennem en telefonisk stikkerlinje, Erdogans regering har oprettet for at få regeringsloyale tyrkere i de europæiske lande til at angive landsmænd, der kritiserer styret i Ankara.B eskeden om angivelsen modtog han på Facebook. Selvom han levende kan forestille sig, at selve anklagen kunne medføre både fængsling og det, der er værre, hvis han skulle driste sig til at sætte sine fødder i Tyrkiet i den nærmeste fremtid, var det ikke følelsen af frygt, men mismod, der bredte sig i ham, da han så afsenderen på beskeden. Han kendte ikke vedkommende, men kunne på personens profil se, at den var formuleret af et ungt menneske: " Personens unge alder ramte mig, for det er desværre en tendens. Samtlige af de folk, som truer mig, er yngre end jeg selv. Det er unge mennesker, der højst sandsynligt er født her i landet. Nogen, der er vokset op med danske værdier, dansk demokrati og adgang til information og uddannelse. Jeg har oplevet unge mænd, der ringer og truer mig på klingende jysk. Var det folk på min fars alder med fem års skolegang og et halvt liv i Tyrkiet bag sig, kunne jeg på en måde bedre forstå det. Men at unge mennesker, der bor her i landet, tilsyneladende har størstedelen af deres loyalitet hos Tyrkiets overhoved, det synes jeg er trist." Med forældre fra to forskellige lande bliver Lars Aslan Rasmussen ofte beskrevet som " halvt-det-ene, halvt-detandet".Men han foretrækker at bruge udtrykket " hel", for tilhørsforholdet til et land synes han ikke man kan dele op i to. Han har begge kulturer i sig, og selvom han er født og opvokset i Danmark, ser han også Tyrkiet som sit hjemland."' Halv' er sådan et åndssvagt ord, når man snakker om nationaliteter, synes jeg. Som om ens identitet kun er i stand til at rumme én enkelt nationalitet. Sådan har jeg det ikke. Selvom jeg er født og vokset op i Danmark, har min fars hjemland jo også fyldt i min bevidsthed og gør det stadig. Bare hør mit navn.Rasmussen er så dansk, som noget kan være. Mens Aslan er tyrkisk for løve. Det rummer begge sider." Det er derfor, han har så stærke holdninger til situationen i Tyrkiet, derfor, han lægger ører til de grovkornede reaktioner, og derfor, han føler sig så misforstået, når folk stempler ham som " landsforræder", fordi han har holdninger.Og holdninger har han masser af.Under en snak om herkomst, værdier og erindringer snor eksistentielle overvejelser sig sammen med hans syn på sociale problemer, der rækker ud over ham selv, og betragtningerne står tilbage som sitrende enheder i grænselandet mellem livserfaring og politiske idealer.Gennem køkkenvinduet i Lars Aslan Rasmussens hjem oplyser det hvide skær fra en skyet himmel påskeliljerne i vindueskarmen til en ekstra gul nuance. Fra spisebordet i køkkenregionen, der glider naturligt over i en rumlig stue, har man overblik over størstedelen af hjemmet, som med let skrånende lofter og hvidmalede gulve og trævægge har et anstrøg af landlighed over sig.Lars Aslan Rasmussen er selv indendørs iført den sixpence, han efterhånden er blevet uløseligt forbundet med.Den engelske hovedbeklædning, der op gennem 1900-tallet blev symbolet på den klassiske arbejder i en stor del af Vesteuropa, iførte han sig oprindeligt, fordi håret begyndte at blive tyndt. Siden da er den umærkeligt blevet en del af hans påklædning, og det er da også kun, når han stiller i Folketingssalen, at han pligtskyldigt tager hatten af, som reglerne foreskriver.Han nipper til teen og kigger ud ad vinduet. For et par år siden brød han op fra Nørrebro, som ellers altid havde været omdrejningspunktet i hans personlige liv. Han ønskede mere lys og plads.Stefansgadekvarteret rummer i dag nogle af bydelens mest eftertragtede adresser, men Lars Aslan Rasmussens erindringer om barndomskvarteret har ikke meget andet end navnet tilfælles med nutidens." Det var et hårdt miljø at vokse op i.Jeg vidste, at der var gader, man skulle undgå, hvis man ikke ville have nogen på hovedet. Kiggede jeg ud ad vinduet fra vores lejlighed på første sal, kunne jeg være sikker på, at der altid stod en gruppe og drak det samme sted hver dag, og når jeg inviterede de andre børn fra gården til fødselsdag, var det tydeligt hos flere af dem, at der var langt mellem badene og tøjvaskene derhjemme." Han og hans to yngre søstre manglede dog ikke selv noget i deres barndom.Begge forældre havde fast arbejde. Moderen som børnehaveklasselærer, faderen som håndværker og altmuligmand på en Rockwoolfabrik i Hedehusene. Faderen var allerede kommet til Danmark fra Tyrkiet i 1971 for at arbejde og mødte fem år efter moderen på en dansebar ved Hovedbanegården i København. To år senere blev Lars Aslan Rasmussen født.Og selvom han som barn var vidne til noget af den armod, der stadig fandtes i 1980' ernes København, var ejendommen på Stefansgade et historisk knudepunkt for flere generationer af hans familie og rummede derfor en naturlig tryghed. Hans mor var opvokset der, hans mormor og morfar boede i naboopgangen.Selv oldeforældrene havde boet der." Jeg havde alle de vigtigste personer omkring mig i den lille verden. Legekammeraterne var i gården, og mine bedsteforældre boede lige ovre på den anden side. Dem besøgte jeg på alle tider af dagen. Jeg elskede at komme i deres hjem, for som bedsteforældre er flest, fik man ofte lidt mere forkælelse end derhjemme."Morfaderen, der døde for 10 år siden, var kommunalarbejder og havde en fortid som frihedskæmper under krigen.Derfor var erindringerne om modstandskampen også et tilbagevendende samtaleemne på deres ugentlige cykelture.Noget, der gjorde indtryk på Lars Aslan Rasmussen: " Han var en helt for mig, for han kæmpede jo for, hvad han troede på. Mindet om, hvad han havde bedrevet under krigen, var en stolthed, hele familien bar med sig, og noget, jeg altid blærede mig med over for mine venner." Men morfaderens oplevelser som modstandsmand var også forbundet med en tavshed, som familien aldrig rigtig kunne trænge igennem.Der var en smerte bag erindringerne, forstod Lars Aslan Rasmussen, i takt med at han blev ældre. En smerte, som gjorde morfaderen tavs, hvis man bevægede sig derind.Han holdt mere af at tale i overskrifter, for det var tydeligt, at der var noget, han ikke havde bearbejdet. Om det handlede om indespærringen i Vestre Fængsel, hvor han sad i isolation, indtil han delsvist mistede førligheden i det ene ben, eller om de folk, han gennem modstandsbevægelsen var med til at bekæmpe, ved Lars Aslan Rasmussen ikke, men det ærgrer ham, at han aldrig fik den fulde historie om den mand, han beundrede så meget.Det var dog ikke kun forholdet til familiens stolte modstandsmand, der prægede barndommens selvbillede. Historierne fra faderens hjemland gjorde indtryk på Lars Aslan Rasmussen fra en tidlig alder.Faderen, Hassan, der havde en socialdemokratisk fortid i fagbevægelsen i Tyrkiet, fandt det i mange år for risikabelt at besøge sit hjemland, efter et blodigt militærkup i 1980 havde gjort det så godt som livsfarligt at være socialdemokrat i landet. Derfor var Lars Aslan Rasmussen 12 år, før han første gang satte fod i Tyrkiet. Men længe inden var han bevidst om sine kurdiske rødder. For det at være kurder var noget, man var stolt af. Det fyldte langt mere, end religion for eksempel gjorde. Mens islam var en parentes, der intet fyldte i hans barndom og kun kom til udtryk i faderens personlige fravalg af svinekød og alkohol, var herkomsten derimod en identitet, man insisterede på og værnede om, husker Lars Aslan Ramussen. For Kurdistan var og er synonym med historien om et undertrykt folk, der aldrig har fået det land, de ser som deres: " Min fars historier om barndommen i hjemlandet satte sig fast i mig for altid.Han voksede op i et Tyrkiet, hvor kurdisk kultur var helt bandlyst. Det var minder, der beskrev en virkelig forfærdelig tid. Det vakte så mange følelser af forargelse og uretfærdighed i mig, når han fortalte om, hvordan han som lille blev slået i skolen, fordi han ikke kunne tale tyrkisk, men kun kurdisk. Når jeg hørte om, at mine danske venners forældre var blevet slået af læreren, hang det altid sammen med, at de havde været uartige, mens min far var blevet slået på grund af sin herkomst. ' Det kunne man da ikke!', tænkte jeg." Den fælles bevidsthed om undertrykkelse og uretfærdighed skabte et særligt bånd mellem de kurdere, Lars Aslan Rasmussen mødte i sin barndom og ungdom. Men da han med alderen fandt ud af, at kurderne ikke kun er ofre, rystede det billedet af den identitet, han havde taget på sig. Samtidig stødte han på en tavshed og en manglende vilje til at snakke om den nye indsigt fra de minoritetsmiljøer, han selv kom i: " I dag ved vi, at kurderne har haften ret brutal rolle i det armenske folkedrab. Kurderne slog tusinder af armenere ihjel, men det var ligesom ikke rigtig noget, man kunne tale med særligt mange dansk-kurdere om. Der kunne man bedst være sammen om at føle sig som ofre, og den mentalitet havde jeg svært ved at være en del af." Så evnen til selverkendelse er for Lars Aslan Rasmussen i lige så høj grad et kollektivt ideal, som det er et individuelt.Den individuelle af slagsen har han dog også været igennem. Som ung, længe før Christiansborg eller Borgerrepræsentation i Københavns Kommune blev en realitet, havde han selv en blindhed over for nogle af de udfordringer, der knyttede sig til indvandringen, hans egen minoritet og bydelen, han var født og opvokset i: " Hvis personer vovede at kritisere indvandrere eller udfordringerne ved integration på Nørrebro, stemplede jeg dem meget hurtigt som nogle højreorienterede racisme-agtige typer. Set i bakspejlet er det ikke noget, jeg er stolt af, for det gjorde mig uimodtagelig over for andres argumenter. Så der har været et opgør på grænsen mellem det politiske og personlige, jeg selv har måttet gennemleve for at nå dertil, hvor jeg som menneske og politiker er i dag."Det er måske sådan, det hele hænger sammen.Følelsen af at stå med et ben i to kulturer giver Lars Aslan Rasmussen et blik på det danske og det kurdiske, der på en og samme tid stirrer både indad og udad. For loyaliteten er begge steder.Side om side med det ideal om egen og andres selverkendelse, der driver ham til at betale den pris, hans holdninger medfører.fjordbo@k.dk 'Halv' er sådan et åndssvagt ord, når man snakker om nationaliteter, synes jeg. Som om ens identitet kun er i stand til at rumme én enkelt nationalitet.Sådan har jeg det ikke.Jeg har oplevet unge mænd, der ringer og truer mig på klingende jysk. Var det folk på min fars alder med fem års skolegang og et halvt liv i Tyrkiet bag sig, kunne jeg på en måde bedre forstå det.Fakta: Lars Aslan RasmussenFødt 1978 på Nørrebro i København.Søn af en dansk mor og en kurdisk far fra Tyrkiet. Var fra 2006 til 2016 medlem af Borgerrepræsentationen i Københavns Kommune. Medlem af Folketinget for Socialdemokratiet siden april 2016, hvor han overtog Helle Thorning-Schmidts plads, da hun forlod dansk politik.Uddannet speciallærer fra Blaagaard Seminarium i 2005. Speciallærer for børn med autisme fra 2006 til 2016.Bor i København.Tre hurtige til Lars Aslan RasmussenHvilken bog har gjort størst indtryk på dig? Den dokumentariske bog " Birkedal" af Peter Øvig Knudsen. Den giver nuancer af det, der skete i modstandsbevægelsen under krigen. Den fortalte blandt andet om, at mange af dem, der torturede andre danskere, slet ikke var nazister.Det siger noget om, hvilken ondskab mennesket kan tilegne sig. Tanken om, hvad vi kan drives til, er enormt uhyggelig og vigtig på en gang.Hvilken person vil du helst have til bords? Jeg kunne godt tænke mig at møde Benny Andersen over en middag. Jeg har læst mange af hans digte, og han slår mig som en dyb og indsigtsfuld person, der har nogle helt særlige evner, som er de færreste forundt.Hvordan slapper du bedst af? Når jeg spiller et fodboldspil på Playstation samtidig med, at jeg hører en spændende podcast. Tanken om, at jeg laver noget, der er lidt dumt, samtidig med, at jeg får nye indsigter, synes jeg er rar.
Selvom den dansk-kurdiske socialdemokrat var 12 år, før han besøgte sin fars hjemland, føler han sig både som kurder og dansker. Han er en markant stemme i debatten om de politiske forhold i Tyrkiet, men den personlige pris er høj.
Med hvide spande og flettede kurve står både mænd, kvinder, børn og voksne i kø foran trappen til den store murstensbygning.Over den ene indgang står " udlevering", over den næste står " spisesal".Billedet er taget under Første Verdenskrig, og bygningen, de alle står i kø til at komme ind i, rummer det store folkekøkken, der åbnede i Møllegade i København i begyndelsen af december 1917.Her kunne trængende hente mad og tage den med hjem i medbragte spande eller blive og spise i stedets spisesal - hvis der altså var plads, for køkkenet var populært.Det kommunale folkekøkken på Nørrebro i København var ikke det eneste af sin slags.Under Første Verdenskrig, der varede fra 1914 til 1918, var mad en mangelvare, og det betød, at der i 1917 og 1918 blev åbnet flere kommunale folkekøkkener i landets større byer, mens der hidtil kun havde eksisteret private folkekøkkener.I København blev det første folkekøkken, hvor man for få penge kunne få udleveret varm mad en gang dagligt, åbnet i marts 1917. Det andet - folkekøkkenet i Møllegade - blev åbnet i december, og åbningen blev beskrevet i Folkets Avis den 5. december 1917: " Københavns andet Folkekøkken er nu traadt i Virksomhed.Det åbnede i Gaar og indviedes af borgmester Viggo Christensen ved en lille Festlighed for en Række Indbudte, der satte Smag paa Dagens Retter: Kødsuppe og Peberrodskød. Køkkenets første Middag var særdeles vellykket: bedre Kødsuppe og bedre Peberrodskød serveres sikkert ikke i noget Hjem i Danmark," lød det i artiklen, der også kunne meddele, at det nye køkken dagligt ville servere 6000 portioner middagsmad, bestående af to retter.Hvis situationen i fremtiden skulle udvikle sig, og det blev nødvendigt at servere mad til endnu flere borgere, regnede man med at kunne " fremskaffe 70.000 Middagsportioner i Døgnet". " Det er der dog foreløbig ikke Tider til, men hvem ved," står der skrevet i den 100 år gamle avisartikel.Lektor ved Aarhus Universitet Lisbeth Haastrup er som forsker tilknyttet formidlingsog forskningsprojektet " Kampen om maden 1914-18", der hører under museet Mosede Fort - Danmark 1914-18 og har fokus på mad under Første Verdenskrig. Ifølge hende var det ganske særligt, at man under krigen valgte at oprette kommunale folkekøkkener." Som stat accepterede man, at man stod i en nødsituation, og at der var legitim grund til, at nogle ikke kunne klare sig selv, men havde brug for socialpolitiske tiltag som folkekøkkener," siger Lisbeth Haastrup.Behovet for folkekøkkener opstod, da Danmark under Første Verdenskrig var neutral og dermed havde muligheder for at sælge fødevarer til begge af krigens parter og dermed tjene penge på mad.Det betød også, at madpriserne og brændselspriserne steg herhjemme. Derfor handlede det for staten om at få mest muligt ud af den mad, man havde." Der var ikke mange fødevarer under Første Verdenskrig, og man måtte derfor oprette en statshusholdning og en kommission, som gik ind og regulerede alt, ligesom der kom rationeringsmærker, og man lavede fordelingsnøgler ud fra en næringsvidenskabelig tilstand. Der var også argumenter for oprettelsen af folkekøkkener, som gik på effektivitet.Ved at lave maden mere professionelt og i større portioner, kunne man spare på både mad og brændsel og sikre, at maden gik til de rette munde," siger Lisbeth Haastrup.70.000 middagsportioner i døgnet blev det måske ikke til i Møllegade i København, men de kommunale folkekøkkener blev populære - og nok også mere populære, end man havde regnet med, lyder det fra Caroline Nyvang, der er madhistoriker og tilknyttet Det Kongelige Bibliotek som forsker." I 1917 var folkekøkkenerne bygget op omkring, at man skulle spise sammen under noget, der lignede hjemlige forhold. Men der var kæmpe efterspørgsel på de varme måltider, og derfor oplevede man, at der ikke var plads nok, og at folk måtte tage maden med hjem i spande," siger Caroline Nyvang.Men projektet med de kommunale folkekøkkener handlede ikke kun om at gøre danskerne mætte under krigen." Det varme middagsmåltid blev i dyrtidsperioden opfattet som en luksus, men også som et socialt bolværk mod samfundets forfald. Der var en tiltro til, at hvis man på nogenlunde normal vis kunne sikre det fælles måltid i familiens skød, blev også samfundet stående," siger Caroline Nyvang.Samtidig kom der også under Første Verdenskrig og i mellemkrigstiden for første gang fokus på ernæringens betydning for helbredet, hvilket også var årsag til, at det offentlige system ville sikre det varme måltid mad." Man var bekymret for, at den fattigste del af samfundet ikke fik ordentlig mad, fordi man vidste, hvad det kunne gøre ved helbredet og føre med sig af sygdom," siger Caroline Nyvang, der ser det kommunale folkekøkken-projekt som meget vellykket og noget, der har været med til at forme vores samfund." Det er vigtigt at understrege det særegne i, at det fra kommunal side kunne lade sig gøre at etablere en sådan indsats. På mange måder foregreb folkekøkkenerne fra 1917 og 1918 organiseringen af den moderne velfærdsstat, som vi stadig kender den i dag. Det er et springende punkt i dansk historie, at folkekøkkenerne blev en statslig opgave, og det var noget, der fik betydning for rigtig mange mennesker," siger Caroline Nyvang.En af dem, der mærkede sulten og derfor søgte mod de nyoprettede kommunale folkekøkkener, var Peder Strøyer Pedersen. Han blev født i Vordingborg på Sydsjælland i 1897 og kom til København i 1918, hvor han fik arbejde på en møbelfabrik. I sin erindringer, som Københavns Stadsarkiv fik i 1969, lyder det om tiden: " Jeg kom altså til København i 1918. Endnu var der krig rundt omkring, og vi havde en temmelig dårlig rationering på en lang række varer. For mit eget vedkommende var det især brødrationeringen, der føltes hård.Jeg kunne slet ikke få rugbrød nok til at spise mig mæt." " Efter fyraften gik jeg til folkekøkkenet og købte min mad der. Det var kommunale spisesteder, der var oprettet for at give den fattigste befolkning lejlighed til at få et billigt måltid varm mad. Prisen var også billig, kun 55 øre for to retter mad. Det var altid kogte retter, aldrig stegte sager.Ligegyldigt, hvad der stod på menuen, det være sig frikadeller eller bøf, alt var dampkogt, og ikke særligt velsmagende, men bare man kunne blive mæt, så man bort fra den slags," skriver Peder Strøyer Pedersen i erindringen.Selvom Peder Strøyer Pedersen ikke var lige så begejstret for smagen af folkekøkkenets mad som skribenten bag den gamle artikel fra Folkets Avis, der kaldte den første middag " særdeles vellykket", kan det alligevel siges, at hele idéen om folkekøkkener har været " særdeles vellykket". Folkekøkkentraditionen og det fælles måltid har nemlig overlevet gennem skiftende tider.Allerede inden de første kommunale folkekøkkener åbnede under Første Verdenskrig, havde man set folkekøkkener i landet - der var blot færre, og de, der var, var private. Ifølge Den Store Danske Encyklopædi åbnede det første danske folkekøkken i 1859 i Odense som et privatejet dampkøkken med spisesal.Kirkelige organisationer og arbejderbevægelsen fulgte efter og oprettede folkekøkkener i større byer, mens det altså var i København, i 1917, at det første kommunale folkekøkken blev oprettet. Under begge verdenskrige og den økonomiske krise i 1930' erne blev der på opfordring af og med støtte fra den danske regering oprettet talrige kommunale folkekøkkener, som, enten gratis eller for et mindre beløb, delte mad ud til trængende. I Aarhus blev et folkekøkken etableret, efter at byrådet under et møde i januar 1941 blev enige om at etablere et folkekøkken til den mindrebemidlede del af befolkningen, som skulle have mulighed for at købe god og billig mad.I efterkrigstiden begyndte de kommunale folkekøkkener dog igen at forsvinde - det sidste af Københavns Kommunes folkekøkkener, der lå placeret på Vesterbro, blev lukket i 1976. Modsat kommunerne har flere organisationer dog også siden holdt fast i at drive varmestuer, hvor samfundets svageste kan få et måltid mad.I løbet af de seneste år er der opstået en ny form for folkekøkken, der hviler på den gamle tradition, men som ikke er målrettet samfundets svageste, men den gennemsnitlige dansker.De moderne folkekøkkenarrangementer, som blandt andet kan afholdes i et kulturhus, en sportshal eller i en kirke, finder som regel sted på en fast ugedag, og menuen skifter fra uge til uge. Et af de steder, hvor der afholdes folkekøkkener, er i Nørrebrohallen, som hører under Københavns Kommune.Folkekøkkenet, som man kan læse om på kommunens hjemmeside, er et af de første moderne folkekøkkener. Det bliver drevet af en privat forpagter og har eksisteret siden marts 2012 og er siden grundet stor popularitet gået fra at finde sted hver anden tirsdag til nu at finde sted hver tirsdag.For selvom folkekøkkentraditionen i årene efter krigen blev overhalet indenom af bedre tider, har traditionen overlevet frem til i dag, hvor folkekøkkenernes ry dog er et lidt andet." Under Første Verdenskrig var der ikke noget prestige knyttet til at tage sin familie med hen for at spise i et folkekøkken.Det kan man sige, at der er i dag, når man tirsdag aften tager sin familie med til folkekøkken og måske også lige lægger et billede op af det på Instagram (socialt medie, red.)," siger Caroline Nyvang.Men idéen om at spise sammen og sikre fællesmåltidet er den samme i dag, som den var, da folkekøkkenerne i sin tid kom til Danmark, mener hun. I dag er det bare af andre grunde end krig, at nogle kan føle, at fællesmåltidet er truet." Familiemåltidet er inde i en periode, hvor det ikke er penge, men tid, vi føler, vi mangler, og det kan folk prioritere ved at tænke alternativt og tage familien med til folkekøkken.Man køber sig tid med sin familie, når nogen klarer madlavningen og opvasken, samtidig med at det ikke helt er det samme som at gå på restaurant, men passer til idealet om at spise i de hjemlige rammer. Derfor tiltaler folkekøkkener mange i dag," siger hun.Samtidig kan familien gennem folkekøkkener også blive en del af et endnu større værdifællesskab." Mange vil i dag, især i storbyerne, gerne spise efter et bestemt dogme, der passer til deres overbevisning, men som de kan have svært ved at få tid til at efterleve.Her kan man finde et folkekøkken, der har fokus på vegansk, vegetarisk eller økologisk mad, og når man mødes om et godt måltid mad sammen med andre, der har de samme idealer, kan man få følelsen af, at ' vi nok ikke er så langt fra hinanden'. Når folk spiser under samme tag, sker der noget, og det er i det hele taget med til at skabe en naturlig ramme for et fællesskab," siger Caroline Nyvang.andersen@k.dk Fakta: FolkekøkkenerDet første danske folkekøkken blev oprettet i Odense i 1859 og var privatejet. I 1917, under Første Verdenskrig, blev det første kommunale folkekøkken åbnet i Danmark - i København. I årene efter 1917 blev der oprettet flere og flere kommunale folkekøkkener. Efter Anden Verdenskrig, der sluttede i 1945, blev mange af de kommunale folkekøkkener lukket.Traditionelt defineres et folkekøkken som et sted, hvor fattige borgere enten gratis eller for et symbolsk beløb kan få et nærende måltid mad. I dag er en mere moderne form for folkekøkken, hvor borgere samles for at spise sammen, blevet populær og findes især i storbyer, men også i landdistrikter. Prisen for maden er stadig forsøgt holdt nede, maden fremstår hjemmelavet, og der er ofte fokus på økologi og bæredygtighed.
blev der for første gang oprettet kommunale folkekøkkener i Danmark. Under Første Verdenskrig var fattigdom årsag til, at mange familier opsøgte kommunale folkekøkkener. I dag blomstrer folkekøkkentraditionen igen, men nu er årsagen en anden.
" Give life" står der i logoet på skiltet på vej op ad trappen til kontoret. På 2. sal i Nordic Cryobank står ståltanke, der ligner mælkejunger, i lange rækker. Men i modsætning til andre bankers beholdninger af guld aflåst i sikrede bokse er denne bankboks fyldt med sædceller i nitrogenbeholdere.For vi er i en helt anderledes bank, og 46-årige Annemette Arndal Lauritzen, der er administrerende direktør for sædbanken, har skullet vænne sig til at stå i spidsen for Nordic Cryobank, der modtager sæd fra donorer lokalt og leverer til fertilitetsklinikker i 86 lande under brandet European Sperm Bank.»Til netværksmøder med bankfolk bliver jeg spurgt, hvilken bank jeg repræsenterer.Om depotstørrelser, kundetyper, og hvor mange milliarder vi arbejder med. Og jeg kan jo svare ja til det hele, men vores depoter indeholder hver især 10 millioner sædceller - ikke kroner eller guld, og vi handler med liv i bogstaveligste forstand,« siger hun og fortæller, hvordan specielt de mandlige bankfolk ofte reagerer ved eftertænksomt at kigge ned ad dem selv, overveje situationen som donor for så igen at møde Annemette Arndal Lauritzens blik med et nysgerrigt og måske lidt indforstået udtryk i øjnene.Men den danske fertilitetsindustri er verdenskendt for sin ekspertise og høje kvalitet, og Nordic Cryobank Group, der blev stiftet af dansk-amerikaneren Peter Bower i 2004, har vokseværk. Stifteren sad selv på ledelsesposten, indtil Annemette Arndal Lauritzen blev hentet til banken i 2013.»Det er sin sag at overtage stifterens og ejerens job, så vi lavede en glidende overgang.Jeg er vant til at udvikle og upscale, men jeg havde ikke gjort mig klart, hvordan omgivelserne opfatter det at handle med sæd, og jeg har skullet ruste mig til at håndtere de mange etiske og menneskelige aspekter af det at sælge liv.«.Få bliver donorerI mikroskopet i laboratoriet bag receptionsskranken kan man se de haletudseformede sædceller sprinte rundt under mikroskopglasset.Sædbanken modtager i gennemsnit seks milliarder sædceller om dagen.I de fem spritnye donorrum er der ikke skyggen af hverken Weekendsex eller Ugens Rapport på hylderne. Der er en stol, et tv med solidt fibernet og intet andet. Ikke engang en fræk plakat. Det er business, og de mænd, som vælger at blive donorer, får 300 kroner pr. donation og kan donere op til 10 gange om måneden. Men de skal igennem interviews, helbredstjek og blodprøver, være mellem 18 og 40 år, og kun 5-7 ansøgere ud af 100 kvalificerer sig til at kunne donere.»Jeg interviewede selv donorerne, da jeg begyndte i jobbet, og det gav mig en god fornemmelse af, hvem det er, vi arbejder med. Danske mænds udseende og gener er i høj kurs over hele verden. De er lidt højere end gennemsnitlige mænd, er ofte blonde og blåøjede, og ligesom Skandinavien slår igennem på design, mad, livsstil og mode, er der også salg i vores kaukasiske karaktertræk.Vi sælger sæd over hele verden, og efterspørgslen vokser, for flere kvinder vælger at få børn, selv om de er alene eller har valgt en kvindelig partner, og mange mænd har dårlig sædkvalitet,« forklarer Annemette Arndal Lauritzen.Fra kontrakter til kitlerHun viser rundt i de nyindrettede kontorlokaler på Nørrebro, som er rammen om 25 medarbejderes dagligdag. Her er rå træbjælker på tværs under lofterne, og de hvide vægge er dekoreret med iskrystallernes skarpe former, men i varme røde og bordeaux nuancer. Her skal være rart at være både for donorer og ansatte.»Cryo betyder is og er blevet en del af sædbankernes identitet, da sædcellerne opbevares ved minus 196 grader i flydende nitrogen i tankene. Derfor er det også en isbjørn, der er vores maskot, og alt vores materiale har en relation til iskrystallerne og den frosne verden,« siger Annemette Arndal Lauritzen, da vi passerer gennem receptionen, hvor en udstoppet isbjørn står på bagben og modtager, mens et par sædceller i hvidt glas svømmer gæster i møde.Annemette Arndal Lauritzen er uddannet jurist, har suppleret med en HD og kurser i ledelse og strategi. Hendes karriere begyndte som M&amp;A-advokat, inden hun rykkede til TDC Mobil International, hvor hun var med til at opkøbe og videreudvikle mobilsegmentet.I 2007 skiftede hun til Tryghedsgruppen og blev i 2010 direktør for Previa Sundhed.»Jeg har langsomt bevæget mig fra det juridiske kontraktarbejde og over i det mere "hvidkitlede" sundhedsmarked, hvor det handler om at give mennesker et bedre liv.Det gør vi også her. De kvinder, som bestemmer sig for at blive mødre via en sæddoner, har længe overvejet deres situation.Måske er de lesbiske, har en mandlig partner, som ikke kan få børn, eller er alene, med et brændende ønske om at blive mor,« siger Anne Mette Arndal Lauritzen, som glæder sig over at få taknemmelige mails fra kvinder, hvis ønsker er gået i opfyldelse.Travle forældreAnnemette Arndal Lauritzen er gift med Mads og selv mor til tre børn mellem 8 og 18 år. Den ældste spiller fodbold på professionelt niveau sideløbende med gymnasiet.Det kræver selvdisciplin og målrettethed, noget, der også altid har ligget i Annemette Arndal Lauritzen, for hun ønskede indflydelse, lige siden hun skrev til skolebladet og var del af elevrådet.»Jeg er selv vokset op med to travle forældre.En far, der var direktør i Novo, og min mor er speciallæge i dermatologi. Der var mange businessmiddage i mit hjem, og vi var en del af selskabet, og det gav mig tidligt en fornemmelse af, hvad det er at drive forretning.At kommunikation, formel såvel som uformel, og forhandling er vigtige discipliner.« Hendes mand, Mads Arndal Lauritzen, er netop begyndt i nyt job hos Mærsk, så lige nu er det hende, der primært trækker læsset hjemme, men de er gode til at supplere hinanden og støtte op om hinandens karrierer.Og så er der god hjælp på hjemmefronten, for begge hold bedsteforældre passer gerne børn, når der er behov for det.»Jeg tror, at kvinder generelt har mere potentiale end det, de bruger. I min egen venindekreds er vi gode til at støtte hinanden i forhold til at turde tage imod arbejdsmæssige udfordringer. Det betyder meget. For i en lederstilling er man på hele tiden. Samtidig skal der være tid til hygge, og Mads og jeg holder mange middage, hvor fokus mere er på godt samvær end perfektion inden for det kulinariske, og måske går der tid, før maden er klar, men vi prioriterer at se vores venner. Det er "kernen", der er vigtig, ikke rammerne,« siger Annemette Arndal Lauritzen, der enten cykler eller løber tidligt om morgenen for at holde sig i form.Et stort privilegiumHos Nordic Cryobank er der også fysiske udfoldelsesmuligheder, for tæt på "kvinderummet", der, hvor der holdes workshops for kvinder, som har besluttet at modtage donorsæd, er der "legerum" med bordtennis, og der hænger firmacykeltøj på stativet ved siden af. I køleskabet er der store jordbærkager, og Annemette Arndal Lauritzen fortæller, at det er en sporty, men også meget kageglad organisation.»Vi har morgenmøder klokken ni og fælles frokost klokken 12.30, og jeg arbejder for at give medarbejderne mulighed for at præstere det bedste, de kan, samtidig med at vi udvikler os sammen og fastholder det entreprenante gen, selv om vi vokser. Det er mit overordnede mål. Vi skal mærke pionerånden, og jeg tror, det bedst opnås ved at uddelegere ansvar og motivere til performance i stedet for at kontrollere for meget,« mener hun.Det er også kendetegnende for Nordic Cryobank, at mange af medarbejderne, de fleste kvinder, har været med mange år, flere endda fra begyndelsen i 2004.»Jeg føler, at det er et privilegium at arbejde med at skabe nyt liv. Og jeg føler også, at det er privilegeret at arbejde sammen med mennesker, der er så dedikerede, empatiske og engagerede i deres arbejde med at skabe nyt liv. Det er på alle måder super sympatisk og meget energiskabende,« siger Annemette Arndal Lauritzen.Der bliver flere singler på verdensplan, og incitamentet for at vælge at få et barn gennem en sæddonor i stedet for at gå på bar og vente på den rigtige fyr er stigende. For Annemette Arndal Lauritzen betyder det et større engagement uden for Danmarks grænser i samarbejde med internationale fertilitetsklinikker.»Vi overvejer lige nu, hvordan vi kan ekspandere ud over landets grænser. Men der er mange forskellige forhold, som vi skal have med i vores overvejelser, blandt andet kulturelle forskelle,« siger Annemette Arndal Lauritzen, der med teamet i Nordic Cryobank og European Sperm Bank indirekte har været med til at bringe 18.000 børn til verden.Selv kunne hun slet ikke forestille sig et liv uden, og derfor har hun det godt med at være med til at skabe en forskel og et nyt liv for de kvinder, som drømmer om at blive mor.»Det er så stort at være mor, og for mig er målet, at mine børn har en appetit på livet og kommer med kærlighed. Hvis vi kan være med til at skabe den samme kærlighed ude i verden gennem Nordic Cryobank, så er det da stort,« siger Annemette Arndal Lauritzen.karriere@jp.dk Jeg er vant til at udvikle og upscale, men jeg havde ikke gjort mig klart, hvordan omgivelserne opfatter det at handle med sæd, og jeg har skullet ruste mig til at håndtere de mange etiske og menneskelige aspekter af det at sælge liv.Annemette Arndal Lauritzen, adm. direktør i Nordic Cryobank Jeg tror, at kvinder generelt har mere potentiale end det, de bruger. I min egen venindekreds er vi gode til at støtte hinanden i forhold til at turde tage imod arbejdsmæssige udfordringer.Annemette Arndal Lauritzen, adm. direktør i Nordic Cryobank.Fakta: BLÅ BOG Annemette Arndal Lauritzen er 46 år.Født i Nordsjælland, begge forældre er fra Aalborg.Student 1988 Jurist 1994 Kromann Reumert 1994 TDC juridiske afdeling, TDC mobil 2003 Tryghedgruppen 2007 Previa Sundhed, adm. dir.2010 Nordic Cryobank og European Sperm bank, adm. dir. fra 2013.NORDIC CRYOBANK Stiftet i 2004 af Peter Bower45 ansatte, i alt 25 heltidsstillinger Afdelinger i København, Aarhus, Lyngby Mere info på www.nordiskcryobank.dk og www.europeanspermbank.com.
Annemette Arndal Lauritzen er bankdirektør. Men hun handler ikke i kroner, dollars, guld og værdipapirer, men i milliardvis af sædceller.
Nogle dage er byen bare for meget. Bilerne støjer. Folk vælter af sted på fortovet, og man kan ikke komme frem. Det roder foran Nørreport, og når man finder sin cykel, ligger den altid nederst i bunken af væltede cykler. Hvis man da overhovedet finder den.Byen er kaos, larm, støj og snavs. Men byen er også arkitektur, som er med til at sætte rammerne for bylivet og til at præge os som mennesker. Det er samspillet mellem mennesker og arkitektur, der skaber byens liv, men når man ser billeder af arkitektur, er menneskene som regel siet fra. Til gengæld står bygningerne knivskarpt, himlen er blå, og træerne er klippet, så man skulle tro, de lige var kommet fra frisøren. Livet mellem husene er væk, selv om det jo netop er det liv, husene er skabt til.Til foråret flytter Dansk Arkitektur Center (DAC) fra de gamle bygninger på Christianshavn til Blox, som er den store glaskasse, der er ved at blive opført lige ved Langebro. Sidste udstilling inden flytningen handler om bylivet, og det er godt tænkt.Og godt udført, for billederne er fyldt med historier, man som besøgende nemt kan aflæse, og man kan skøjte rundt uden at følge en bestemt rækkefølge. Fordelt over to udstillingssale hænger de godt 30 fotografier på store plancher, som man kan se i den rækkefølge, man ønsker. Fotografierne er inddelt efter temaer - møder, strømme, grænser - men det hele flyder umærkeligt sammen, så man til syvende og sidst får en oplevelse af byen som en stor levende organisme.PÅ DEN MÅDE er udstillingen bygget op som en tur gennem byen. Man ser pludselig et vindue på den modsatte side af gaden, som man skal over at se. Med ét møder man en af sine venner, som man får en sludder med, og få øjeblikke efter hopper man ind i et tog for at komme på arbejde. Byen er bevægelser, møder og kontraster.I den kinesiske storby Chongqing bor der omkring 30 millioner mennesker, hvilket betyder, at der er rift om pladsen, hvorfor man går i højden - også på gadeplan: biler nederst, fodgængere i midten og tog øverst.Smukt fanget af Niels Bjørn.I Folkets Park i København holder udenlandske hjemløse til. Om aftenen mødes de under et af de store træer, hænger en presenning op, så de kan sidde i tørvejr, og måske tænder de også et bål. Brian Berg har fanget den situation så fint, at man næsten ville ønske, man selv sad der. Men også kun næsten.Ved Superkilen på Nørrebro er der et mylder af folk med alskens etniske og kulturelle baggrunde. Det er der bare ingen, der rigtig tænker over, som de slentrer af sted der på fortovet eller suser hen ad cykelstien. Sådan er virkeligheden bare, virker det, som om folk tænker, på Jens Markus Lindhes foto.DAC HAR TILRETTELAGT ' Ramt af byen' sammen med Marie Stender, der er antropolog og byforsker, og fokus er klogt flyttet fra danske storbyer til alverdens metropoler.Det betyder på den ene side, at man kan blive overrasket over, hvor stort et gademarked i Marrakech kan fremstå, fotograferet af Christian Lindgren, og hvor vildt det må være at skulle navigere i en by som Patikka i Kashmir, der er blevet ramt af jordskælv - skildret af Jan Grarup. Noget så vildt oplever vi trods alt ikke i Danmark.Men det betyder på den anden side også, at vi finder lighedstræk med andre byer. I Melbourne benytter indbyggerne enhver mulighed for at komme ned til floden og helst også ud på den, skildret af Christian Lindgren. I Moskva kan bygninger både være forfaldne og ramt af graffiti - set af Anne Prytz Schaldemose - men de kan også være det helt modsatte.Nogle steder bor folk så tæt, at de må kravle op på taget for at finde et sted at vægttræne i fred og ro. Sådan er det på Iwan Baans foto fra Caracas i Venezuela.I København kan man gå en tur ved Søerne en kold vinterdag uden at møde et øje bortset fra nogle skaldede måger, set af Anne Prytz Schaldemose. I andre byer kan man løbe på en ræv (Sam Hobson), få lov at sidde helt alene nede mellem tørrestativerne i boligblokken (Kristine Kiilerich) eller pludselig løfte blikket på gaden og opdage, at man er omgivet af gravide kvinder i vildt trav hen ad fortovet (Peter Funch).Det havde været oplagt med en hyldest til byen med denne udstilling. Den vej går ' Ramt af byen' ikke, ligesom udstillingen ikke hævder, at bylivet er mere autentisk og udfordrende end landlivet.Formålet er snarere at vise bylivet som et samspil af mennesker og arkitektur. På godt og ondt. Og vise, at det er i det øjeblik, hvor modsætninger mødes, at byen bliver interessant.Det er her, den store udfordring ligger for tidens arkitekter og byplanlæggere.For hvordan tilrettelægger man noget, der helst ikke skal virke planlagt? lars. hedebo@pol.dk.
BYLIV Der er sjældent mennesker på billederne, når arkitekter skal skildre deres arkitektur. Til gengæld er der masser af rene linjer og pæne overflader. Men det er først, når menneskene flytter ind, at arkitekturen får liv, viser udstilling i Dansk Arkitektur Center.
I følge Folkets Hus på Nørrebros hjemmeside er kulturhusets anden sal en varmestue, hvor københavnere kan »trække sig tilbage og få ro i hovedet«. Det er imidlertid et markant andet billede, der bliver tegnet i en ny skriftlig redegørelse fra Københavns Politi, som Københavns Kommune netop har modtaget, og som Berlingske har fået tilsendt.Ifølge den er anden salen i Folkets Hus i stedet tilholdssted for personer fra København og resten af Sjælland med tilknytning til bandegrupperingen Loyal to Familia.Derfor slår politiet nu fast, at det ikke kan anbefale en fortsættelse af den hidtidige praksis i Folkets Hus.Af den skriftlige redegørelse fremgår det, at det er politiets indtryk, at husets øvrige brugere føler sig intimiderede af Loyal to Familias tilstedeværelse, og at almindelige københavnere derfor ikke benytter sig af huset og dets tilbud i samme omfang som tidligere.Samtidig skriver politiet, at det har konstateret, at Loyal to Familia forsøger at hverve medlemmer og indlemme andre bandegrupperinger i Loyal to Familia, og at det potentielt kan udgøre en fare for de øvrige brugere af og naboer til Folkets Hus.»Deres tilstedeværelse i Folkets Hus vurderes at kunne udgøre en fare for husets øvrige brugere og naboer,« som der står.Politiet skriver også, at situationen i Folkets Hus har ændret sig i en »markant negativ retning« siden marts 2017, og at det kan tilskrives, at et ledende medlem af Loyal to Familia blev løsladt i slutningen af marts. Berlingske beskrev onsdag, at Folkets Hus i den forbindelse blev brugt til at holde en såkaldt »løsladelsesfest« for vedkommende.Kultur-og fritidsborgmester Carl Christian Ebbesen (DF) er tilfreds med, at der nu foreligger en konkret skriftlig vurdering af situationen i Folkets Hus.»Det viser helt tydeligt, at det, vi har haft på fornemmelsen og mundtligt fået at vide, er rigtigt. Nemlig, at der er uro i bandemiljøet, og at de er i gang med en optrapning, som tilsyneladende også foregår i Folkets Hus. Derfor er den helt rigtige beslutning at lukke huset, indtil der er kommet styr på bandesituationen,« siger borgmesteren og fastslår igen: »Kommunale bygninger skal ikke stilles til rådighed for bandemiljøet.« Ifølge borgmesteren blev Folkets Hus således lukket ned onsdag: »Fonden for de Åbne Rum, som driver Folkets Hus, meddelte i går eftermiddags, at man havde taget konsekvensen og lukket stedet,« siger Carl Christian Ebbesen.Kultur-og Fritidsudvalget i Københavns Kommune skulle i aftes drøfte sagen, og det var Carl Christian Ebbesens forhåbning, at partierne nu kan blive enige om, at Folkets Hus ikke kan fortsætte som hidtil.»Jeg håber, at politiets signal kunne være med til at arbejde i den retning, som jeg og de øvrige borgerlige partier har foreslået i et års tid. Vi mener, at man skal finde en anden model for Folkets Hus end den nuværende. Enten ved at indrette huset på en anden måde eller sælge det og bruge pengene på andre kulturelle aktiviteter,« siger Carl Christian Ebbesen.Medlem af Kultur-og Fritidsudvalget i Københavns Kommune Jens-Kristian Lütken (V) mener, at politiets nye melding understreger behovet for at lukke Folkets Hus: »Politiets vurdering af situationen understøtter blot mit budskab om, at vi er nødt til at lukke Folkets Hus og sælge det. Det er fuldstændig uacceptabelt, at vi bruger borgernes penge på et klubhus til LTF - og oven i købet udsætter almindelige brugere af huset for fare,« skriver Jens-Kristian Lütken i en pressemeddelelse.Også Radikale Venstre i Borgerrepræsentationen trækker nu endegyldigt opbakningen til Folkets Hus i dets nuværende form: »Vi hverken kan eller vil stå model til, at Loyal to Familia eller andre bander bruger det som klublokale og spreder skræk og rædsel blandt både brugere af huset og borgere på Nørrebro. Folkets Hus er for folket, ikke for Loyal to Familia eller andre bander,« skriver medlem af Kultur-og Fritidsudvalget Michael Gatten (R) i en SMS.perd@berlingske.dk Fakta: FAKTALoyal to FamiliaBandegrupperingen Loyal to Familia blev stiftet under sit nye navn i 2012 og har base i København og Nordsjælland. Tidligere kaldte den sig Blågårdsbanden, og det var under det navn, at den var en del af bandekrigen i 2008-2012.Medlemmerne er en blanding af etniske danskere og indvandrere.Mange har tilknytning til miljøet omkring Blågårds Plads på Nørrebro.Bandens logo er et hvidt dødningehoved, der sigter med to pistoler, og teksten »Familia BGP Copenhagen«. Medlemmerne bærer ofte sorte hættetrøjer med logoet på ryggen.Det har været Københavns Politis opfattelse, at der de seneste år har været en positiv udvikling i forhold til brugergruppen i Folkets Hus og dens adfærd. Siden marts 2017, hvor et ledende medlem af LTF blev løsladt, har situationen »imidlertid ændret sig markant i negativ retning,« som politiet skriver.Kilder: Ekstra Bladet, BT, Jyllands-Posten, DR.
Københavns Politi mener ikke, at Folkets Hus kan fortsætte som hidtil, efter at Loyal to Familias dominans i kulturhuset er tiltaget.
Hvor bor du? Jeg bor i Nordre Frihavnsgade på Østerbro, hvor jeg også gik i folkeskolen. Jeg har taget turen hele vejen rundt i København og er nu endt 500 meter fra, hvor jeg voksede op.Hvad kendetegner dit kvarter? Folk er rige. ' Velstand' er det ord, jeg vil bruge til at beskrive det. Og så er der meget stille og roligt. Men jeg savner at være tæt på mine venner. Og jeg savner Nørrebros bland-selv-slik.Hvor går du ud og spiser? Jeg kan virkelig godt lide at spise på Italo Disco på Vesterbro, som er enkel italiensk mad, der er til at betale. Menuen er allerede sat - det kan jeg godt lide, for jeg er virkelig dårlig til at beslutte mig. Det gør mit liv og mine restaurantbesøg mindre angstbetonede.Hvor i byen synes du, der dufter bedst? På Vestre Kirkegård en forårsdag. Da jeg boede i Sydhavnen, lige da jeg var flyttet hjemmefra, løb jeg ofte ture på Vestre Kirkegård. Der dufter simpelthen så godt af kogler. Mange parker i København er meget planlagte, men det fede ved Vestre Kirkegård er, at der kan stå en stor, fed eg og ved siden af den et juletræ. Det giver en duft, hvor du virkelig føler, at du er i naturen.Hvis du fik besøg af udenlandske gæster, hvad ville du så vise dem? Det gør jeg tit. Jeg har boet i Sverige og New York og har ofte gæster. Jeg viser dem altid det samme, og det virker lidt corny, men jeg køber en six pack øl og tager dem med på kanalrundfart. Jeg har oplevet, at hvis man kommer fra en anden stor by i Europa eller USA, ved man godt, hvad en smart latte er, og hvad smart modetøj er. Men det, vi til gengæld har, er et kanalsystem i hele Indre By. Det gør København unik, og det giver et indtryk af, at inden vi blev det lille lorteland, vi er i dag, var vi en stormagt, der havde råd til at bygge kæmpe slotte og paladser, og det ser man på kanalrundfarten.Har du et stamsted? Ja, vi sidder her lige nu (Tjili Pop, red.).Da jeg boede på Nørrebro, var det altid her, jeg gik hen, hvis jeg skulle holde møde eller mødes med en ven. Men efter jeg er flyttet til Østerbro, er jeg faktisk blevet stamstedsløs.Hvis du havde en bulldozer, hvad ville du så fjerne? I Dagmarsgade er der et moderne byggeri, som ligger der, hvor alle unge gerne vil bo, men det er så grimt.Det er kæmpe altaner og bittesmå lejligheder, som er ét stort rum - med ét vindue ud til gaden, så der er bælgravende mørkt i den anden ende. Og så er der en pool. I et land, hvor der i gennemsnit er 10 grader, har man valgt at bygge en pool. Det lejlighedskompleks ville jeg bulldoze.Hvornår kan du blive allermest irriteret på København? Der, hvor der ikke er ordentlige cykelstier.Jeg er kommet cyklende, og en bil har åbnet døren, og jeg er fløjet hen over døren. Det fedeste ved København er, at vi kan cykle så meget rundt, men mange steder føler man sig mast og utryg - der er så mange, der cykler til og fra arbejde hver dag, og vores interesser burde blive tilgodeset.Hvad synes du, København mangler? Jeg mangler ikke noget. Men jeg vil give et shoutout til mine LGBT-venner.De fortæller mig, at København mangler fede steder at gå i byen, hvis man er LGBT-person. Vi er bagud i forhold til andre byer i Europa.Hvor i byen synes du, der lugter værst? Nogle gange går der noget galt med kloaksystemet ved Nørrebro Station. Så lugter der af afføring. København er en ret vellugtende by, men når det går galt, lugter det virkelig slemt. Og så i Indre By - der lugter af penge, rigdom og statussymboler. Ad.Hvad er der for meget af i København? Biler. Der skal være færre biler og flere studielejligheder.Hvor er det værste sted i København? Kalvebod Brygge. Det er et af de smukkeste steder i København, men man har bygget kontorer og hæslige hoteller.Der er den smukkeste aftenudsigt fra de kontorer, men ingen ser den, for alle er gået hjem. Hvis det stod til mig, skulle der ligge 2.000 ungdomslejligheder på 40 m2. hver. Så kunne der være så meget gang i den havn. Det er lykkedes København at give det smukkeste, vi har, til storkapitalen, og det er tragisk.anna.okjaer@pol.dk 
MIN BY EMMA HOLTEN Emma Holten bor på Østerbro, men savner Nørrebros bland selv-slik og brune værtshuse. Hun synes, at Kalvebod Brygge er det værste sted i København - og det kunne være det bedste. 6. april og 8. maj holder hun foredrag om den nye feminisme på Bremen Teater.
Det var i starten af marts, og det ledende medlem af banden Loyal To Familia, Shuaib Khan, var på vej til at blive løsladt. Internt i politiet var man godt klar, at det kunne skabe problemer.I 2008 var Khan i en alder af bare 21 år blevet dømt for dødsvold i Jomfru Ane Gade i Aalborg, efter et overfald på fotomodellen William Lennon, der bl. a. blev dræbt med 14 knivstik.Shuaib Khan blev i 2013 også dømt for et gruppeoverfald på tilfældige personer i Københavns Nordvestkvarter, ligesom han under varetægtsfængslingen blev dømt for et overfald på den daværende bandeleder ' Store A' fra Blågårds Plads.Og nu stod den ledende figur i indvandrerbanden Loyal To Familia altså til atter at kunne færdes frit i de københavnske gader.Det fik den 13. marts 2017 Københavns Politi til at rette en usædvanlig henvendelse til en række personer omkring det kommunalt støttede kulturhus, Folkets Hus i København.De fik at vide, at Khan snart ville komme ud af fængslet.Allerede dagen efter sin løsladelse den 21.marts i år var han på spil.»Et kendt LTF (Loyal To Familia, red.) bandemedlem er netop blevet løsladt. Der er derfor øget bandeaktivitet omkring Folkets Hus, idet man gårs dato afholdt noget sammenkomst i den anledning,« skrev det præventivt arbejdende SSP-sekretariat til Kultur-og Fritidsforvaltningen i Københavns Kommune den 22. marts.Oplysningen fremgår af en redegørelse fra Københavns Kommune, som politikeren Jakob Næsager (K) fra Københavns Borgerrepræsentation få måneder senere bestilte om sagen. I dag mener flere kilder, at oplysningen om løsladelsen er central for forståelsen for udviklingen af den bandekonflikt, der de seneste uger har hærget Københavns gader.For hvad var det lige, der skete, op til at kuglerne pludselig begyndte at flyve om ørerne på tilfældige forbipasserende i København? Og hvilken rolle spillede myndighederne i sagen? I dag står det klart, at Folkets Hus blev ufrivilligt gidsel i bandekonflikten. Det står også klart, at konflikten eskalerede efter Shuaib Khans løsladelse i marts. Ligesom det står klart, at det ikke skortede med advarsler til en stribe københavnske myndigheder om, at det i foråret 2017 var ved at gå galt. Og at en af hovedspillerne netop var banden Loyal to Familia.Hardcore police businessBanden opstod i krudtrøgen fra den seneste voldsomme bandekonflikt, der op gennem nullerne havde hærget Københavns gader. Det var i det sene efterår 2012.Men hvor der dengang mere var tale om en løs gruppering af unge mænd, især omkring Blågårdsgade på indre Nørrebro i København, er der ifølge flere kilder tæt på miljøet, i dag tale om en meget mere hierarkisk gruppe.»Det er i dag meget mere topstyret. Det gælder alt fra transport af våben til styring af de unge mænd i banderne, til den øvrige kriminalitet de beskæftiger sig med. Og hvis du spørger mig, så er der i den sammenhæng kun en ting at gøre, og det er, at politiet sidder hårdere på dem. Du kan tale nok så meget om gadeplansarbejde og alt mulig andet lort. Men det her handler om hardcore police business. De skal simpelthen sættes ud af spillet,« siger en kilde, der på grund af sin relation til bandemiljøet ikke ønsker at stå frem.Flere kilder peger i den sammenhæng på én person som helt central for den professionalisering og ekspansion, Loyal To Familia har gennemgået. Og det er altså den i dag 30-årige dansk-pakistanske Shuaib Khan, der i marts blev løsladt.Han er et bandemedlem, der ifølge de samme kilder bliver forgudet på en måde, man ikke tidligere har set i det kriminelle bandemiljø. Ikke engang omkring de tidligere så medieeksponerede bandeledere Store A og Lille A fra Nørrebro.Ifølge kilderne er Khan af en helt anden kaliber.Hans far er den tidligere omstridte byrådspolitiker, Wallait Khan. Han har både været opstillet for SF og Venstre, ligesom han har forsøgt at blive viceborgmesterkandidat i Pakistan. Hans søn Shuaib Khan har i flere år været omgivet af stor mystik. Ikke mindst på grund af den tiltrækningskraft, han har på andre unge mennesker som ham selv.Hyldet foran fængsletFormand for Fængselsforbundet, Kim Østerbye, fortæller, at fængselsvæsenet i juli 2016 flyttede Shuaib Khan fra en sikret afdeling i Nyborg Fængsel til Politigårdens fængsel i København - et af de mest sikrede fængsler i Danmark. Det skete ifølge Kim Østerbye efter flere ekstremt voldelige overfald fra bandemedlemmer mod fængselsbetjente: »Gruppen er meget stærkt styret. Vi ville forsøge at bryde hans magt ved at flytte ham,« forklarer han i dag om sagen.Men det havde fængselsmyndighederne tilsyneladende ikke meget held med. For da Shuaib Khan blev løsladt fra Politigårdens Fængsel den 21. marts i det indre København, stod der op mod 100 unge mænd og tog imod ham foran den store politibygning, fortæller Kim Østerbye.»De lavede stor festivitas og hyldede ham som en anden gud. Det var fuldstændig absurd og et forsøg på en magtdemonstration.Vi har aldrig set noget lignende før, heller ikke når ledende rockere er blevet løsladt,« forklarer han i dag om sagen.Den fest fortsatte tilsyneladende samme dag i Folkets Hus på indre Nørrebro. Ligesom ved fængslet stod Loyal To Familiamedlemmer også på Nørrebro klar til at tage imod Khan i tøj med deres logo med de to velkendte pistoler og det tildækkede ansigt.Og det var herefter, det gik galt, forklarer flere kilder. For nu begyndte banden for alvor at røre på sig.Banden forsøgte allerede i foråret at ekspandere sine aktiviteter til bl. a. Gellerupparken i Aarhus, ligesom den også har etableret sig i både Helsingborg og Malmø i Sverige. Den opsigtsvækkende ekspansion er uden fortilfælde bortset fra rockergruppen Hells Angels massive udbredelse helt tilbage i 1990' erne.En kilde med kendskab til banden forklarer da også, at intet i Loyal To Familia er tilfældigt.F. eks. er banden ekstremt mediebevidst, hvilket bl. a. kom til udtryk, da Berlingske i juli måned i år interviewede Shuaib Khan kun få måneder efter, at han var blevet løsladt.Hans betingelse var, at han ikke ville fotograferes.Samtidig lagde han vægt på, at banden ikke lavede kriminalitet: »Det er ikke et kriminelt netværk, men et broderskab,« sagde han til Berlingske.Ifølge kilden med kendskab til Khan er det helt bevidst.»Han ønsker, ligesom Hells Angels tidligere har gjort, at skabe et billede af, at banderne i lokalområderne kommer for at beskytte folk. Det er også det image, der bliver tegnet udadtil,« forklarer kilden, som bakkes op af flere andre kilder med kendskab til Loyal To Familia.En kilde peger i den sammenhæng på, at banden lader sig repræsentere af stjerneadvokater som eksempelvis Michael Juul Eriksen.Det understreger yderligere, at Khan »udmærket ved, hvad han gør,« som en kilde udtrykker det. Ligesom det også ifølge flere andre kilder står klart, at Khan på trods af sin fængsling har formået at styre Loyal To Familia benhårdt i kampen om den status, der er så vigtig i det københavnske bandemiljø.Et forhold, som har givet genlyd i bandemiljøet.Møbler ud af vinduetAllerede i SSP-sekretariatets årsrapport for København i 2016 blev det slået fast, at året »har været præget af optrapningen i bandemiljøet«. »Banderne har været mere synlige, og der har været flere skyderier,« skrev SSP-sekretariatet dengang. Det var kun få måneder inden, at bandekonflikten eksploderede.En aktindsigt fra Rigspolitiet i de verserende konflikter mellem banderne viser således, at politiet lige nu har registreret, at Loyal To Familia er part i tre ud af tre verserende konflikter mod Brabrandgruppen i Aarhus, Black Army og Brothas på Nørrebro, der føler sig presset af LTF's aggressive ekspansion i Danmark.Samtidig viser flere notater fra bl. a. Københavns Kommune, at det ikke har skortet på advarsler til forskellige myndigheder om, at bandekonflikten var ved at eksplodere.Og at et af de steder var i Folkets Hus på Nørrebro.Det gamle beboerhus ligger i hjertet af indre Nørrebro i København. Omgivet af grønne områder, hvor unge akademikere, autonome og helt almindelige familier færdes.Det er også her, vi møder 64-årige Claus Bo Johansen torsdag eftermiddag i solen i færd med at drikke kaffe med en ven. Han har været fast gæst i Folkets Hus café gennem minimum 30 år og bor selv i en lejlighed med udsyn til Folkets Park ved Folkets Hus.Han er ærgerlig over, at huset i dag er lukket efter al balladen med Loyal to Familia »men jeg så da godt, at der røg nogle møbler ud af vinduet fra 2. sal i foråret, og der var nogle, som ikke kunne styre deres temperament, sådan skal borgerpenge jo ikke bruges,« siger han på drevent københavnsk.Skyderierne skræmmer ham dog ikke.»Jeg elsker stedet, der er altid liv, og en ny forestilling at se hver aften. Sådan er det på Nørrebro. Det her er ikke Hellerup.« At huset blev lukket skyldes ifølge flere politikere i Københavns Borgerrepræsentation, at banderne ikke blev stoppet i tide.»Det viser med al tydelighed, at myndighederne skal blive bedre til at spille sammen, når vi ser konflikter som denne her udvikle sig,« siger bl. a. det konservative medlem af Københavns Borgerrepræsentation Jakob Næsager i dag om sagen.Advarsel om unge med pistolerAllerede i juni måned bestilte han altså den redegørelse om sagen med Folkets Hus, der nu afslører flere interessante forhold om sagen.I redegørelsen, hvor politiet også har afgivet svar, bliver det gjort klart, at politiet tilsyneladende havde en relativt detaljeret viden om, hvad der foregik, ikke bare i huset, men i hele København, i foråret kort før alle skyderierne.Ifølge den samme redegørelse fra kommunen blev der gennem en hel måned ikke afholdt nogen møder mellem politiet og forvaltningerne om den eskalerende situation, selvom Folkets Hus, ifølge politiet var på vej til at få »karakter af et bandetilhørssted«. »Det sker først på et møde hos Københavns Politi den 9. maj,« står der i redegørelsen til den konservative politiker Jakob Næsager.Således var det først den 10. maj, at politikerne besluttede at lukke Folkets Hus midlertidigt. Hidtil havde politiet ikke ment, at det var nødvendigt. I maj skrev politiet pludseligt, at der var en »risiko for, at LTF (Loyal To Familia, red.) kommer i konflikt med andre bandegrupperinger, hvilket medfører at deres tilstedeværelse i Folkets Hus vurderes at kunne udgøre en fare for husets øvrige brugere og naboer.« I dag ærgrer forløbet advokat Knud Foldschack.Han er formand i Fonden for de Åbne Rum, som indtil maj drev Folkets Hus.Han siger, at de i Folkets Hus kendte til løsladelsen af bandelederen: »Og vi har hele tiden været overbevist om, at politiet havde tjek på det. Derfor er det ærgerligt, at der åbenbart har været et slip fra marts til maj, hvor man ikke helt har kunnet se udviklingen i huset. Der går ret lang tid fra marts til maj. Jeg ved ikke hvorfor. Det kan være samspillet mellem Københavns Kommune og politiet, der gør det,« siger han.I denne uge kunne Jyllands-Posten også beskrive, hvordan advarsler fra borgere til Københavns Politidirektør, Anne Tønnes, i foråret 2017 tilsyneladende var blevet afvist af ledelsen i Københavns Politi. Borgerne var således utrygge over salget af stoffer foran Tagensbo Skole i Københavns Nordvestkvarter.En kilde med kendskab til banderne siger, at politiet allerede på dette tidspunkt var blevet advaret direkte om, at unge bandemedlemmer »kørte ud på scooter med pistoler i hånden.« Og noget lignende ser altså ud til at være sket i sagen omkring Folkets Hus. Sagen er i dag endt i en politisk skyttegravskrig. De konservative mener, at S og DF gennem den kommunale millionstøtte til Folkets Hus også inddirekte har støttet banden Loyal To Familia, fordi de har haft adgang til huset. En beskyldning, som overborgmester Frank Jensen (S) afviser.»Om Folkets Hus kan jeg sige, at i det øjeblik, politiet ændrede sin vurdering af Folkets Hus og anbefalede en lukning, blev huset lukket. Og det er stadig lukket,« skriver Frank Jensen i en mail.Til gengæld er kultur-og fritidsborgmester i Københavns Kommune, Carl Christian Ebbesen (DF), i dag ked af forløbet. Han henviser til, at han allerede i juni 2016 vidste, at bandegrupperinger havde sat sig på 2. salen i Folkets Hus. Han havde foretrukket, at politiet havde formidlet, at situationen i huset var uholdbar før 9. maj 2017, så politikerne kunne have reageret hurtigere: »Det havde jeg ønsket mig,« siger han.Selv afviser Københavns Politis stabschef, John Vestergaard, at politiet har været for passive over for banderne: »Københavns Politi har fulgt bandesituationen nøje gennem hele foråret og har reageret og afpasset vores indsats over for banderne.F. eks. i forhold til Folkets Hus, da situationen tog en uheldig retning. Tilsvarende har vi, siden skyderierne mellem banderne startede, været massivt til stede i området,« skriver han i en mail til Jyllands-Posten.Og hvor står vi så i dag? Selv har Shuaib Khan afvist, at man skal være kriminel for at være en del af banden.Det gjorde han i Berlingske i juli. I stedet siger han, at optagelseskravet er, at »Man skal være en god bror.« Overfor den udtalelse står formanden for Fængselsforbundet, Kim Østerbye, tilbage med en helt anden oplevelse.Han siger, at bander som LTF er en af de største opgaver, kriminalforsorgen nogensinde har haft: »Der er vores oplevelse, at mange af dem har nået point of no return. Deres eneste tilhørsforhold er banden, hvorimod rockerne ofte har andre tilhørsforhold som børn eller arbejde.« Han forklarer samtidig, at der stadig foregår hvervning til banden i de åbne afdelinger og i arresthusene: »Andre indsatte får at vide, at du er med os eller imod os. Og hvis de er imod, kan de lige så godt gå i frivillig isolation med det samme.« At Shuaib Khan spiller en central rolle i Loyal to Familia kunne tydeligt ses lørdag, hvor en større gruppe medlemmer af Loyal to Familia var mødt op og stod overfor svært bevæbnet politi foran Københavns Byret. I timerne forinden var Shuiab Khan blev anholdt sigtet for trusler mod politiet den 31. juli i år -og ikke for kriminalitet, der har direkte relation til den aktuelle bandekonflikt.Bl. a. skulle han ved en politiforretning have sagt til en betjent, at »det kan godt være, at du kan huske vores ansigter, men vi kan også huske dig.« Dommer Kari Sørensen sagde ifølge Ritzau, at »som situationen er, hvor I står rigtigt mange medlemmer af LTF, hvor du siger de her ting, som er rettet mod en bestemt betjent, så mener jeg, at der er tale om trusler om vold.« Derfor varetægtsfængslede hun ham i 17 dage. Khan afviste at svare på, om han var ledende medlem af LTF.Shuaib Khan nægter sig skyldig i den rejste sigtelse, og hans advokat Michael Juul Eriksen sagde i går eftermiddag, at hvis ikke det lige var Shuaib Khan, så havde man aldrig valgt at fremstille ham.Med andre ord; bandekonflikten spiller ifølge advokaten ind i varetægtsfængslingen, man vil have det ledende LTF-medlem væk fra gaden.ida.n.espersen@jp.dk jacob.haislund@jp.dk matias.seidelin@jp.dk De lavede stor festivitas og hyldede ham som en anden gud. Det var fuldstændig absurd.Kim Østerbye formand for Fængselsforbundet.Fakta: 20 skudepisoder i hovedstaden på knap to måneder13. juni: Flere skud affyret nær Tagensbo Skole natten til 13.juni. Ingen ramt.13. juni: Minimum 12 skud affyret fra en knallert i Husum.16. juni: Skud a s flyret fra en knallert på Frederiksborgvej.Ingen ramt.12. juli: Medlem af LTF bliver stukket ned på Mosevej.14. juli: Skud affyret i Mimersgade.Ingen ramt.14. juli: Mand stukket to gange i låret og en gang i ballen på Frederikssundsvej.18. juli: Skud affyret i Mjølnerparken.Ingen ramt.18. juli: Skyderi nær Tingbjerg Skole. Ingen ramt.18. juli: Mand snittet over fladisk med kniv på Tomsgårdsvej.19. juli: Skud a flyret ved Krakas Plads. Ingen ramt.20. juli: Skud a flyret i Mjølnerparken.Ingen ramt.25. juli: 26-årig mand ramt af skud på Rovsingsgade på Ydre Nørrebro. 28. juli: Flere skud bliver a flyret i Mjølnerparken. Tre biler ramt. 1. august: Flere skud a flyret fra en knallert på Nørrebrogade.En mand bliver ramt.2. august: Skud fra en knallert på Frederiksborgvej. En mand bliver skudt i ryggen.4. august: Skud a flyret på Rovsingsgade på Ydre Nørrebro. En mand ramt.4. august: Skud a flyret fra en knallert i Tingbjerg. 17-årig, tilfældig dreng bliver ramt.5. august: 19-årig, tilfældig mand skudt i benet i Mimersgade på Nørrebro.9. august: Flere skud a flyret i Mimersgade på Ydre Nørrebro.Ingen ramt. 10. august: Flere skud affyret på Præstelængen i Nordvest efter en mand uden banderelationer.10. august: Flere skud a flyret i Tingbjerg. Ingen tilsyneladende ramt.10. august: Flere skud a flyret nær Folkets Park på Nørrebro.Ingen tilsyneladende ramt.11. august: Politiet rykkede ud til anmeldelser om skud i Københavns Nordvestkvarter.
Bandekonflikten i København handler om magt. Og om en mand, der bliver betragtet som en Gud af sine følgere. Det så man så sent som lørdag eftermiddag, da manden, Shuaib Khan, blev varetægtsfængslet af Københavns Byret. Og så viser dokumenter, at myndighederne i København i lang tid har vidst, at noget var under opsejling.
Hun smiler indadvendt og tager et skridt frem mod lyset. En hvid-og designerklædt brud. Instrueret af en professionel bryllupsfotograf.Vinduet i stueetagen på Trudsholm Gods har gardiner i gulvlængde, og lyset falder blidt på brudens ansigt og den lange hvide kjole. Fotografen har lagt en stor og flot arrangeret brudebuket med blå kornblomster og sart-lilla roser dekorativt til rette på gulvet bag hende. Kjolen har havfruesnit og en fin blonde, der går op om halsen. Den er lavet særligt til hende af den anerkendte kjoledesigner Rikke Gudnitz.Scenariet er smukt som et maleri af Rembrandt.Fra hjørnet i værelset betragter gommen hende med lysende øjne.Han har deres baby-datter på armen. Babysitteren henter hende om lidt og tager hende med hjem til Nørrebro. Imens er køkkenchef Morten Krogholm fra Kokkeriet netop ankommet i køkkenet, hvor han skal forberede middag til 84 bryllupsgæster. Der er stille, levende jazzguitar udenfor i haven, og gæsterne spiller kongespil under et stort kastanjetræ.Det var ikke lige det her bryllup, Ann-Kristin Løye Hejl og Rasmus Iver Agesen havde forestillet sig. Et overdådigt bryllup med mad fra en michelinstjernerestaurant, designertøj - og så på et gods.De begyndte egentlig med ville at låne en kjole af en af Ann-Kristins veninder og ledte efter en kolonihave at holde festen i. Men så de fik en idé.Der er noget galtSidste efterår sad Rasmus Iver Agesen, som er 38 år, med sin forlovede, Ann-Kristin på 33, og planlagde bryllup.Det var i tiden, hvor der var stort fokus på Syrien og på middelhavsflygtninge, der druknede i havet på flugt fra krig, katastrofe og fattigdom.»Der er noget galt i at holde en stor forbrugsfest og få en masse gaver, når verden ser sådan her ud. Det ansvar, vi har i verden... Vi er hverken værre eller bedre eller mere hellige end andre. Men vi har diskuteret stolpe op og ned, hvad vi kunne gøre, og hvordan vi ville kunne hjælpe«, siger Rasmus, som vi taler med et par dage inden brylluppet. Han er erhvervspsykolog, arbejder med hr i Novo Nordisk og har to sønner fra et tidligere forhold.»Jeg har flere gange haft lyst til at melde mig ind i Læger uden Grænser som hr-mand. Men - med tre børn - at rive et halvt eller et helt år ud af kalenderen er svært«, siger han.Ann-Kristin, der er digital konceptudvikler og dengang var på barsel, var også meget berørt af verdens tilstand.»Det var det hele.Der var meget om de både, der sank. Og den lille treårige dreng i strandkanten, der var død. Man kunne mærke i nærmiljøet, at der var mange, der ønskede at gøre noget. Nede på Den Røde Plads på Nørrebro blev der samlet ind i store containere. Vi havde også et stort behov for at gøre noget - men samtidig er det svært at få det presset ind i hverdagens hamsterhjul«. Brylluppet blev en naturlig lejlighed for parret, forklarer Rasmus: »Vi har alt det, vi har brug for, så vi kunne ønske os donationer i stedet for bryllupsgaver.Og måske kunne vi købe service billigt af en ven, der arbejder med det, og bruge til at dække op med, sætte det på auktion bagefter og donere pengene.Men hvorfor ikke gøre det med hele brylluppet?«. Parret blev enige om at kontakte Unicef og præsenterede ideen. De havde aftalt at låne brudekjole og havde fundet et sted at holde brylluppet, der ikke kostede dem noget.»Vi holdt et møde og talte om mulighederne.Vi fortalte Unicef, at vi ville holde det helt simpelt for at spare så meget af budgettet som muligt«, siger Rasmus.Unicef var med på den og opfordrede til at sætte ideen op i et større format.Samtalen tog fart. Måske kunne parret få hele brylluppet sponsoreret - simpelthen spørge en kjoledesigner, en smykkedesigner, en restaurant, en blomsterdesigner og så videre, om de ville donere kjole, ringe, mad, blomster, og hvad man ellers har brug for til et bryllup. På den måde kunne de donere deres eget bryllupsbudget til Unicef og bede gæsterne om donationer i stedet for gaver.»Da vi først havde fået beskrevet projektet, og da smykkedesigner Jane Kønig sagde, hun gerne ville være med, begyndte vi at tro på det. Så kom en kjoledesigner med på ideen - og en herretøjsdesigner.Vi brugte hele foråret på at ringe rundt og har haft fat i over 340 virksomheder.Nu har vi 22 sponsorer, der har leveret næsten det hele«, siger Rasmus.Parret har aftalt ikke at beholde noget - ud over vielsesringene. De har ikke prøvet at få sponsoreret en bryllupsrejse.»Vi skal ikke stå tilbage med noget materielt.Det kunne vi ikke få os selv til. Så vi har tænkt os at tage ud i skoven med vores lille datter og sove i telt i 5-6 dage.Det kunne vi godt finde på. Vi har brugt alle de penge, vi overhovedet havde, på brylluppet«, siger Rasmus.Parret har selv doneret 40.000 til Unicef-indsamlingen. Gæster, sponsorer og bortauktionering af bryllupskjolen og gommens jakkesæt skulle så gerne bringe indsamlingen op på 80.000, som er målet - måske endda 100.000 kroner. I skrivende stund er den på lige under 80.000 kroner.Det var Julie Troldborg, parret talte med hos Unicef. Hun er presseansvarlig og bliver ofte kontaktet af private, der gerne vil lave indsamlinger, men hun har ikke prøvet denne model før.»Men det er altså ikke en fed fidus, for der skal virkelig arbejde til. Grunden til, vi tændte på det, var, at parret selv har et stort drive. For de skulle selv lave hele det hårde arbejde. Vi har ikke ringet til en eneste sponsor, og vi er meget imponerede over deres store indsats«, siger Julie Troldborg.Ifølge Jeppe Linnet, som er antropolog med ph. d. i forbrugeradfærd, er det helt i tråd med tiden, at flere er flove over at skulle holde en stor forbrugsfest, mens der er nød mange steder i verden.»Det er en måde at profilere sig selv på - at skabe identitet sammen som par.Dermed kan parret lægge afstand til de mere borgerlige værdier, mens de så at sige brander sig selv som ansvarlige voksne«, siger Jeppe Linnet.Det giver god brandingRikke Gudnitz designer brudekjoler, har atelier i Holte og har tidligere designet kjoler til celebre personligheder som Britney Spears og prinsesse Marie. Hun sagde ja til at designe og donere en kjole til Ann-Kristin - en kjole til 18.000 kroner.»Ann-Kristin kontaktede mig, og det lød som en superinteressant idé«, siger Rikke Gudnitz. Hun er i en branche, der promoverer slogans som ' prinsesse for en dag' og ' den bedste dag i dit liv', og er udmærket bevidst om, at budgettet ofte stikker helt til himmels, når det gælder bryllupper.»Jeg kan godt lide den tankegang, at man gør noget andet. Det gør os mere menneskelige. Jeg har selv to døtre, hvor den ene snart er teenager, og jeg kan få helt ondt i maven over det ræs, de allerede møder med, at alt skal være det rigtige og nyeste. Det er sundt lige at trække vejret og se, at der er andre måder at gøre tingene på. Og så er det for en god sag«, siger hun. Samtidig får Rikke Gudnitz selv noget ud af det.»Det er god branding for mig. Jeg har lige lavet en ny webshop med brudeaccessories, så kvinder, der ikke lige har 10-15.000 kroner, kan peppe en billig almindelig kjole op med noget boheme eller film noir-accessories til. I det hele taget synes jeg, det er så cool, når for eksempel den svenske kronprinsesse Victoria står i H&amp;M til en gallafest. Man behøver altså ikke stå i haute couture til premiere på ' Klassefesten'. Plant lige fødderne på jorden«, siger Rikke Gudnitz.Også den københavnske michelinrestaurant Kokkeriet sagde ja til at sponsorere Rasmus og Ann-Kristins bryllup. De serverede en trerettersmenu med saltet torsk som ballotine til forret, svinebryst til hovedret og rødgrød med fløde og grøn anis til dessert. En menu, der normalt ville koste 500 kroner per person - altså 42.000 kroner for brylluppets 84 kuverter - og i det regnestykke indgår kokketimerne ikke.Den michelinstjernebelønnede restaurant har gode erfaringer med at lave gratis middagsarrangementer til hjemløse fra Sundholmen og er meget optaget af at gøre noget for nærmiljøet.»Men her var muligheden for at komme ud til nogen, vi ellers ikke når ud til - og med et stort beløb«, siger Sammy Sha-fi, som er indehaver af Kokkeriet. Han mener ikke, Kokkeriet får særlig branding ud af at deltage, og de ønsker heller ikke »at der går marketing i den - og ' se, hvor gode vi er'«, siger han.»Forretningsmæssigt er det en vildt dårlig investering. Det er en ærlig sag.Alt forarbejdet er der ikke nogen, der betaler for. Det er mange timer og mange mennesker. Man skal også huske alle de små leverandører - de har også bidraget.Vi får ikke rigtigt andet end en god følelse i kroppen og følelsen af at leve op til vores ansvar«, siger Sammy Shafi.Hvis bryllupshistorien kan spredes, kan det være, håber Sammy Shafi, at andre vil gøre noget lignende, og at det inspirerer til at tage mere ansvar.Det føles rigtigtVed siden af hovedbygningen på Trudsholm Gods ligger gildesalen, hvor stedets hushovmester, Hans Henning Pedersen, modtager leverancer til middag og natmad. Han har smoking og hvide handsker på. Samtidig besigtiger Kokkeriets køkkenchef himself godsets ikke særlig moderne køkken.»Jeg vidste ikke, det var i et spejderkøkken«, griner han, mens hans to hjælpekokke stiller en stor gryde på et gammelt gaskomfur. Gryden fylder alle fire blus.Det var ikke meningen, at det var Morten Krogholm selv, der skulle stå her.»Men vi har faktisk haft lidt svært ved at finde frivillige denne gang. Det er vi ikke vant til fra vores hjemløse-arrangementer, hvor der altid er mange, der melder sig. Her har kokkene sagt: »De vil jo bare have et gratis bryllup«. Men jeg synes, det er et godt tiltag og en god sag, så nu er jeg her selv«, siger michelinkokken.Både for de kokke, der sagde nej, og for andre kan ' drømmebryllup for en god sag' måske lyde som en selvmodsigelse - eller som at man ønsker at redde verden fra første klasses luksus, sus og dus. Det er parret også bevidste om.»Jeg har tænkt på bryllup gennem hele livet, og som ung drømte jeg også om et rigtigt prinsessebryllup. Men som jeg er blevet ældre, har jeg været nødt til at se det med mere realistiske øjne. Er det virkelig mig, det afspejler? Det prægtige og pompøse er dejligt for en dag, men det afspejler ikke helt, hvem jeg ægte er«, siger Ann-Kristin.»Først havde vi tænkt, at det skulle være helt afslappet med et telt i en have og en lånt kjole, men nu skal jeg klædes på af Rikke Gudnitz, en kendt designer, og blomsterkunstneren Poppy Kalas laver min brudebuket... Selvfølgelig er det en drøm at ende i sådan et scenarie. Det er også lidt grænseoverskridende. Men fordi det er blevet til noget, vi gør sammen med en masse mennesker og virksomheder, der gerne vil gøre en forskel og samle så meget som muligt ind, føles det helt rigtigt«, siger hun.helene.navne@pol.dk .Det er altså ikke en fed fidus, for der skal virkelig arbejde til Julie Troldborg, Unicef.
Bryllupsfest i designertøj og tre-rettersmenu fra michelinkokke på et gods. Det lyder som noget, der kun er for de allerrigeste - og så et par fra Nørrebro, der fik en god idé og lod sig sponsorere.
- Det går mega godt i Danmark.Sådan jublede statsministeren, da han besøgte ' Aftenshowet'.Og det kan man kun give Lars Løkke Rasmussen ret i, når man sidder i kælderen hos Mikkeller &amp; Friends i hjertet af Nørrebro.Okay, på den anden side af gaden står hashpusherne i parken og sælger åbenlyst deres brune stads. Og nu vel, forleden blev en blot 16-årig knægt skudt ihjel i bydelens fjerne ende.Men i den lyse og turkise indretning kunne det næsten ikke gå bedre, erkender barens manager, Yescher Masood.- Jeg er overbevist om, at vi er verdens bedste ølbar, siger han.På Mikkeller &amp; Friends kommer ølentusiaster fra hele verden. For Mikkeller har udviklet sig fra et hobbyprojekt til et verdensomspændende ølimperium på knap 50 nationale og internationale adresser.KultølBaren i Stefansgade forsøger at gøre op med forestillingen om, at en ølbar skal være et mørk og snusket sted. Derfor er indretningen bevidst gjort åben og feminin, fortæller Yescher Masood.Øllet er importeret fra adskillige steder i Europa. Men de dyreste dråber kommer fra USA.Denne dag er barens dyreste øl fra bryggeriet Tired Hands i delstaten New England.Et stort glas øl derfra koster 125 kroner.Men så er det også fløjet over Atlanten med kølefly og er brygget for højst 30 dage siden.- Det er enormt hipt blandt ølfolket i øjeblikket.En superhypet kult, fortæller Yescher Masood. - Vi er det eneste sted i Europa, hvor du kan få den. Og vi har folk fra USA, som kommer her for at smage det.Andre dage er der endnu dyrere dråber i hanerne, og så kan en stor fadøl løbe op 200 kroner. - De her dyre, dyre øl tjener vi ikke penge på. De er sådyre at lave. Tag eksempelvis vores jubilæumsøl, den havde to kilo hindbær pr. liter.Læg dertil alle de andre omkostninger, når produktionen nogle gange tager op imod to år. Så det løber kun lige rundt, forklarer Yescher Masood og fortæller, at motivationen for Mikkeller er at give gæsterne mulighed for at smage de særlige dråber.HusølEt kig på den sorte tavle over baren afslører da også, at Mikkeller &amp; Friends serverer husøl til lavere priser. En lille fad kan fås for ned til 30 kroner. 55 for en stor.- Vi har da folk, som brokker sig over priserne, men jeg tror generelt, folks opfattelse er ved at ændre sig. Øl kan godt være en luksusting, som koster noget. Folk undrer sig jo heller ikke over dyr vin, siger Yescher Masood.Barens gæster er en blanding af turister og lokale. En særlig type gæst er de såkaldte ' tickers', der har som hobby at smage så mange forskellige slags øl som muligt: - Nogle af vores gæster har smagt 20.000 forskellige slags. En enkelt sågar 40.000 forskellige, forklarer manageren.At nabolaget er en skøn blanding af blandt andet friværdi-millionærer og bandemedlemmer har han godt lagt mærke til. Men som til-flytter fra Indien og Skotland har han ikke lagt det store i kontrasterne.- Pusherne stjæler nogle gange vores plantepotter, så politiet ikke kan komme ind med deres biler. Men ellers mærker vi ikke det store til hinanden, siger Yescher Masood.NydelsesølUnder et af kældervinduerne sidder Nikolaj og Camilla på de lyse træbænke. De drikker Indian Pale Ale til 65 kroner stykket. Det synes de faktisk ikke, er så dyrt.- Hvis man skal høvle bajere hele aftenen, bliver det selvfølgelig dyrt, men i forhold til kvaliteten er det okay, siger Nikolaj.- Det er jo en nydelsesting, tilføjer Camillia.Længere tilbage i en af barens kroge sidder Rasmus og Andreas.- Nogle gange er pasta og kødsovs godt. Men vil man have noget andet, så er det jo rart, man kan få det, lyder det over fyraftensøllet.Det smager faktisk godt..Henne om hjørnet ligger bodegaen Lille Peter, som den har gjort det siden 1902, hvor den dyreste bajer har betegnelsen ' luksus' og koster 24 kroner. Gæsterne er tørstige nørrebroere i alle aldre.Ekstra Bladet har taget en runde øl med fra den hippe ølbar henne om hjørnet for at se, hvad en lille gruppe af bodegaens ældre gæster siger til de dyre dråber til 125 kroner glasset.Og øllet falder faktisk i god jord.- Det smager faktisk rigtig godt. Det må jeg sige, lyder det fra Helle, der står bag baren.- Det smager ikke rigtig af øl. Det har en helt anderledes smag end normalt øl som Tuborg og Classic. Det kan slet ikke sammenlignes.For dyrt som pensionist Helle er næsten lige startet i jobbet og får flere drilske bemærkninger fra stamkunderne.En af dem er Vivi. Og hun er faktisk også imponeret af den amerikanske kultøl.- Det smager satanedme godt. Den er rigtig god, siger hun efter den første tår.- Men nu siger jeg lige noget, som pensionist har jeg altså ikke råd til at betale 120 kroner for en øl.Kan du gøre noget ved det, siger Vivi, som er en stolt fynbo.Prøvesmager Regin kan smage frugt i øllet fra ' over there'. Men han skal lige være sikker på glassets indhold: - Er det en øl, det her, spørger han.Og ja, det en øl. Men ikke som de fleste.Deres udsendte smagte også på det fint importerede øl og kan give det staldtips, at dansk brygget øl med nøjagtig samme smag kan fås hos Mikkeller til den halve pris.Til læsere med orden på formerne skal det også tilføjes, at Ekstra Bladet naturligvis gav en omgang pilsnerøl som tak til Lille Peter for, at vi måtte medbringe egne drikkevarer sådan midt i efterårsferien.sahl@eb.dk Nogle af vores gæster har smagt 20.000 forskellige slags
NØRREBRO: Mellem barnevogne, studerende og hashhandlere ligger en ølbar, hvor de tør kalde sig verdens bedste.
En kvinde træder frem. Stærk og karakterfuld«, siger Özlem Saglanmak ud i rummet.Der er åben reading i Skuespilhuset.Et nyt initiativ, hvor danske dramatikere kan få lov til at udvikle nye fortællinger til scenen. Özlem Saglanmak skal forestille at være til fernisering, mens hun sammen med en ven betragter et fotografifra Første Verdenskrig.Özlem Saglanmak skiller tøvende læberne ad. Tager tilløb. Som om hun lige skal finde ordene først.»Hun ved, at hun ved mere end de fleste, og at det er hende, som alles øjne er rettet mod«, siger hun og knuger læberne sammen til en lige mørk streg.Özlem Saglanmak er klædt i sort. I den ene hånd holder hun et imaginært champagneglas. Hendes mørke hår er samlet i en rodet knold på toppen af hovedet.Som hun står der på scenen, fremstår hun på en gang sårbar og kraftfuld i sin fremtoning. Hendes spinkle krop bevæger sig ikke, men det føles, som om de brune øjne kigger direkte gennem én.Da vi mødes ude i Skuespilhusets foyer bagefter, er det stålsatte blik skiftet ud med et forsigtigt smil. Jeg har fået lov til at følge den 36-årige skuespillerinde et par timer, før hun skal videre til det næste punkt i den travle kalender.Ud over at være nomineret til en Reumert i aften for årets bedste ensemblerolle er hun aktuel i forestillingen ' Hår på den', som spiller på Teater Grob frem til 16. juni. En forestilling, som Özlem Saglanmak selv har været med til at skabe sammen med et lille hold af skuespillere, en instruktør, en scenograf og dramatiker Line Mørkeby.»Jeg kunne mærke, at der var en masse ting, som begrænsede mig. Når jeg talte med mine veninder, gik det op for mig, at vi alle havde den her følelse af utilstrækkelighed.Vi forsøgte alle sammen at leve op til et glansbillede af os selv, der samtidig var ved at kvæle os som et alt for stramt korset«, forklarer hun.' Hår på den' er et portræt den moderne, frie kvinde. Hende, som både skal være glatbarberet og nuanceret på samme tid. Hende, som både kan strikke og strippe. Føde børn og starte egen virksomhed.I forestillingen river og flår de tre skuespillerinder på skift i kvinderollen, mens de spidder forskellige stereotyper.Både den benhårde betonfeminist, karrierekvinden og Barbie-prinsessen bliver vendt på vrangen i stykket.»Men egentlig handler forestillingen i høj grad om en søgen mod frihed. Om de begrænsninger, som kvinder ofte sætter op for sig selv, men også om de begrænsninger, som bliver fastsat af omgivelserne«, siger Özlem Saglanmak og tager sin grønne armyjakke på.Mellem to stoleÖzlem Saglanmak er født og opvokset på Nørrebro. Dengang man kunne finde kanyler i buskene og helst skulle undgå at gå gennem Nørrebroparken efter mørkets frembrud. Begge hendes forældre er fra Tyrkiet og flyttede til Danmark i 1970' erne.»Gennem hele mit liv har jeg følt mig udenfor. For selv om jeg ser mig selv som dansk, har jeg altid fået det modsatte at vide af det danske samfund. Nogle gange føles det, som om der er en usynlig dør, som jeg ikke kan komme ind ad på grund af mit køn og min etnicitet«.I Tyrkiet har hun heller aldrig følt sig hjemme. Her kan hun godt nok gå på gaden uden at skille sig ud, men lige så snart hun åbner munden, er hun afsløret.For også her er hun anderledes.»Det er nok den selvfølelse, som jeg har taget mig med videre i livet. At jeg altid har befundet mig mellem to stole og aldrig har fundet en gruppe, som jeg hørte til«, siger hun.De fordomme, som Özlem Saglanmak møder i Danmark, er sjældent særlig udtalte.Men hun nævner som et eksempel, at folk altid forsøger at gøre hende til ekspert på den politiske situation i Tyrkiet eller integrationsdebatten herhjemme.Også selv om hun aldrig har gået med tørklæde, ikke er religiøs eller har et særlig nært forhold til Tyrkiet.»Det er, som om det er sværere at blive set som et individ, når man tilhører en minoritetsgruppe, fordi man hele tiden bliver opfattet som en repræsentant«, siger hun.Andre gange kommer de skjulte fordomme til udtryk, når hun opfører sig ligesom alle andre.»Folk bliver overraskede over, at jeg taler lige så godt dansk som dem, eller at jeg er dygtig til det, jeg laver. For så bryder jeg med det negative billede, som de har i forvejen«, siger hun og løfter øjenbrynene.Af samme grund blev hun som barn opdraget ud fra filosofien om, at hun altid skulle sørge for at være bedre end de etnisk danske børn. Det var ifølge moren den eneste måde, hun kunne komme på samme niveau som dem på.»Når man får sådan noget at vide som barn, skaber det en følelse af, at man hele tiden bliver nødt til at kæmpe hårdere og hårdere for at blive accepteret«.Typecastet som brunVi sætter os på en bænk i Kongens Have.Ved siden af har en gruppe nyudklækkede studenter slået sig ned på græsset med en kasse øl. Özlem Saglanmak trækker benene ind under sig og kigger lidt rundt på de forbipasserende.Da hun som 21-årig kom ind på Statens Teaterskole i første forsøg, var hendes lykke gjort. Straks derefter meldte mindreværdsfølelsen sig.»Jeg tænkte, at det kun var et spørgsmål om tid, før de opdagede, at det var en fejl, at jeg var kommet ind. Jeg var overbevist om, at jeg kun var kommet gennem nåleøjet, fordi de skulle have nogen med en anden etnisk baggrund ind på uddannelsen«, siger hun og bider sig i læben.På teaterskolen følte hun sig også anderledes.Især, fordi lærerne fortalte hende, at hun nok skulle forberede sig på, at der var nogle roller, som hun ikke ville komme til at spille på grund af sit udseende.Siden hun blev færdiguddannet i 2006, har Özlem Saglanmak dog medvirket i et bredt udvalg af forestillinger i hele landet. Du kender måske hendes stemme fra dukken Ali i DR's kontroversielle gangsterjulekalender ' Yallahrup Færgeby' fra 2007. Et par enkelte filmroller er det også blevet til, selv om hun efter eget udsagn sjældent bliver indkaldt til castings.Fælles for dem alle er dog, at det ofte er en bestemt type rolle, som hun bliver tilbudt.»Når det kommer til de lidt tungere roller, er det begrænset, hvad jeg får lov til at stikke fingrene i. Jeg får sjældent lov til at spille med i de klassiske skandinaviske stykker af Strindberg eller Ibsen«, siger hun.Er det noget, du har accepteret? »Hell no! Som skuespiller kan man nemt blive afhængig af, hvem der har lyst til at bruge én. Desværre er jeg ikke selv dramatiker, så jeg kan skrive mine egne roller, men jeg har fundet ud af, at jeg også selv bliver nødt til at tage styringen«, siger hun.Grundlæggende føler Özlem Saglanmak, at der en underrepræsentation af minoriteter i det danske kulturliv.»Når jeg kigger i det fine teaterkatalog, som udkommer en gang om året, synes jeg stadig, at der er lang vej endnu.Når der endelig er en forestilling med nogle brune skuespillere, handler det ofte om at være brun«, siger Özlem Saglanmak.Derfor har hun det også lidt ambivalent med at være nomineret til en Reumert for årets kvindelige ensemblerolle for sin præstation i stykket ' Sort vand'.For her spiller hun netop en tyrkisk pige.Selvfølgelig er hun glad og beæret over at være nomineret, men det går hende også lidt på.»Jeg tror ikke, at teaterchefen på Betty Nansen Teatret ville have givet mig den rolle, hvis det ikke var for min tyrkiske baggrund. Så det er både mit held og mit uheld, at jeg skiller mig ud. For der er også mange roller, hvor jeg slet kommer i betragtning«, siger hun.Det virker næsten absurd, at Özlem Saglanmak tvivler så meget på sig selv, når man tænker på, at hun også modtog Reumert-talentprisen tilbage i 2009.Men gør du selv noget for at bryde den her underrepræsentation? »Det gør jeg gennem mit arbejde. Ved at stå på scenen hver aften og tale med folk i branchen. Der er også begyndt at ske en ændring, det går bare ikke stærkt nok«, siger hun.Momenter af nærværEftermiddagstrafikken er så småt begyndt at summe på Nørrebro. Her to dage efter gadefesten Distortion føles Nørrebrogade stadig mere eller mindre som Ground Zero. Skosålerne klistrer til fortovet, og af og til finder en stank af urin vej til næseborene. Özlem Saglanmaks øjne flakker lidt.»Der er alt for meget trafik«, sukker hun.Vi sætter os foran Teater Grob og småsnakker om løst og fast, indtil jeg spørger, om hun stadig føler sig udenfor.»Jeg er nået til et sted i mit liv, hvor jeg har besluttet mig for, at det ikke skal være op til andre at afgøre, hvorvidt jeg er dansk eller ej«, siger hun.Men føler du stadig, at du skal præstere noget ekstra for at blive accepteret? »Mindre og mindre. Jeg hviler mere i mig selv nu, end jeg gjorde, da jeg var i starten af 20' erne. Men jeg har nok stadig en tendens til at bekymre mig for meget«, siger hun og trommer forsigtigt på overlæben med fingerspidserne.»Og så bekymrer jeg mig over, at jeg bekymrer mig. Og at jeg bruger al min tid på at bekymre mig i stedet for at udnytte nuet«, siger hun.Måske er det netop derfor, at Özlem Saglanmak elsker at stå på scenen. Siden hun var barn, har det været et frirum, hvor hun kunne give slip på sig selv og være nærværende i de momenter, der opstår, når det hele går op i en højere enhed.Hver aften er forskellig, hvilket kræver, at hun skal investere noget af sig selv.»Det er nok også det, jeg søger i livet: at kunne være til stede i de her momenter af nærvær og tage det hele ind, samtidig med at jeg er mig selv«, siger hun.Vi bliver afbrudt af en lille dreng med grydehår, der kommer rullende forbi på sit løbehjul, mens han synger en utydelig sang. Der står ' Messi' med afvaskede hvide bogstaver på ryggen af hans lilla fodboldtrøje.»Åh, jeg elsker den her gade«, griner Özlem Saglanmak og ryster på hovedet.Selv om hun har boet de seneste otte år i Nansensgade i det indre København, har hun stadig et meget nært forhold til Nørrebro. Mens vi sidder og taler, bliver vi også flere gange afbrudt af folk, som hun lige skal hilse på. Og på spørgsmålet om, hvad der betyder mest i hendes liv, er svaret da også »mødet med andre mennesker«. Men når man som Özlem Saglanmak har svært ved at planlægge sit liv og samtidig er dårlig til at sige nej til nye opgaver, kan det være svært at få det hele til at gå op.»Det sidste par år har jeg arbejdet så meget, at jeg ikke har haft tid til se mine venner og familie ordentligt.Og når jeg har, har jeg nok stadig været et højt indre gear, som gør det svært for mig rigtigt at være til stede«, siger hun.Af samme grund elsker hun at rejse, og hun tager gerne af sted alene med sin rygsæk. For Özlem Saglanmak er det på den måde, hun kan give slip på alle de tanker og forpligtelser, hun har herhjemme.Når hun bevæger sig fysisk, bevæger hun sig også mentalt.»Og så giver det mig altid et nyt perspektiv på mit eget liv, når jeg møder mennesker ude i verden, som lever på en anden måde«, siger hun og kigger lidt på de mennesker, der går forbi på gaden.Hun arbejder stadig på at forene den følelse af frihed, som hun får ved at rejse, med hverdagen i Danmark.»Det ville jo være en tragedie, hvis jeg lever mit liv uden rigtig at kunne være til stede, fordi jeg har så travlt med at være alle mulige steder på samme tid«, siger hun.Vild, grim, gal og groteskÖzlem Saglanmak skæver til sin mobil.Der er en time til, at hun skal på scenen igen, så vi går ind i det lille teater på Nørrebrogade.»Jeg skal lige sikre mig, at de andre ikke er nøgne«, siger hun, mens hun går ned ad den sorte kældertrappe, der fører ned til sminken.Da hun fik ideen til forestillingen ' Hår på den' tilbage i 2015, var det ikke kun, fordi tematikken om den moderne frie kvinde optog hende.Det var også, fordi hun ikke længere gad vente på dramatikere, som ville skrive en rolle til hende med noget mere kød på.»Jeg tror, jeg gik rundt og kedede mig lidt, da jeg ikke følte, at jeg blev udfordret nok. Mange af de roller, jeg fik dengang, handlede meget om, at jeg skulle spille den unge uskyldige pige eller stå og se brun ud. Så jeg havde nok et behov for at være med til at skabe mit eget«, siger hun.På grund af forestillingens emne var det vigtigt for hende, at den ikke blev for skinger i sit udtryk.Den skulle hverken være hellig eller bebrejdende. Og det skulle være en forestilling, hvor de tre skuespillere kunne have lov til at være vilde og grimme. Gale og groteske. Noget, Reumert-juryen åbenbart også lagde mærke til, da de gav årets særpris til forestillingen sidste år.Er forestillingen et forsøg på at gøre op med de begrænsninger, du føler, at du møder i det danske samfund og som skuespiller? »Ja, det kan man godt sige. Jeg har ikke lyst til at være aktivist - det tror jeg, andre er bedre til. Men jeg håber da, at publikum kan spejle sig i den, og at den får dem til at reflektere over nogle af de her ting«, siger hun.Özlem Saglanmak sætter sig foran sminkespejlet, hvor flere af glødepærerne er sprunget. Hendes to medspillere er endnu ikke kommet. Oppe fra scenen kan man høre, hvordan scenefolkene bakser med den campingvogn, som har en central rolle i stykket. Ellers er her helt stille.»Egentlig ville jeg bare ønske, at jeg kunne få lov til være menneske uden at blive sat i bås. Jeg er jo ægte københavner - born and raised«, siger hun og løsner hårknuden.alexander.jonassen@pol.dk .Nogle gange føles det, som om der er en usynlig dør, som jeg ikke kan komme ind ad på grund af mit køn og min etnicitet Folk bliver overrasket over, at jeg taler lige så godt dansk som dem, eller at jeg er dygtig til det, jeg laver.Fakta: BLÅ BOG Özlem SaglanmakUddannet på Statens Teaterskole i 2006 og nomineret til en Reumert for årets bedste ensemblerolle for sin præstation i forestillingen ' Sort vand'.Har medvirket i en lang række teaterforestillinger i hele landet og lagt stemme til flere animationsfilm og DR's julekalender ' Yallahrup Færgeby'.Derudover har hun også medvirket i filmene ' Halalabad blues' (2002) og ' Figther' (2007) samt tv-serier som ' Broen' og ' Anna Phil'.Er lige nu aktuel i den Reumert-vindende forestilling ' Hår på den', der spiller på Teater Grob frem til 16. juni.
Selv om hun er født og opvokset i Danmark, har den Reumert-nominerede skuespiller Özlem Saglanmak altid følt sig udenfor. Både privat og på scenen. De seneste par år har hun dog besluttet sig for, at hun selv skal tage styringen over sit liv.
Efter sidste uges optøjer på Nørrebro tilbyder Danmarks Medie-og Journalisthøjskole nu de unge et nyt ungdomshus, hvor de kan lære at kaste med brosten, komme for sent og lege med ballondyr.»Vi synes, det er rigtigt ærgerligt, at de unge med deres gode energi og retfærdige frustrationer ikke har et sted, de kan kalde deres eget. Et sted, hvor politiet ikke konstant kommer rendende.« Det siger antiautoritetskoordinator Mike Overbye fra Danmarks Medie-og Journalisthøjskole, som i et åbent brev har inviteret de utilfredse unge, der i sidste uge stod bag omfattende optøjer på Nørrebro, til at komme og besætte skolens lokaler på Oluf Palmes Allé i det nordlige Aarhus.»Som man kan se på vores kampagnemateriale, har de her folk alle de kvaliteter, som fremtidens journalister skal have. De kan kaste med brosten og maling, og jeg er helt sikker på, at de heller ikke er i stand til at komme til tiden,« jubler han.Mike Overbye fortæller også, at hvis de unge bliver trætte af at kaste med brosten og maling, kan skolen være behjælpelig med andre aktiviteter såsom at fejlplacere kommaer eller tegne en rigtig uartig nyhedstrekant. Han mener ikke, at autoriteterne vil udgøre et problem for de unge, da de som regel har travlt med andre ting i Bispehaven og Gellerup lidt længere ude ad den ydre ringvej, men såfremt politiet skulle give problemer, er der også råd for det.»Hvis det skulle komme til konflikter med myndighederne, så er skolen i praksis designet som en betonbunker, der er nærmest uindtagelig og designet som en uløselig labyrint, som ingen kan finde rundt i.« Også når det gælder mulighederne for at feste, mener Overbye, at der vil være rig mulighed for, at de unge kan falde på plads i det aarhusianske.»I kælderen har vi en fredagsbar, hvor der er malet sære figurer på væggene, og der lugter faktisk også en lille smule af tis. Derfor er jeg temmelig sikker på, at alle, som har haft deres gang på enten Jagtvej 69 eller Dortheavej 61, vil føle sig fuldstændig hjemme her,« siger han og slutter: »Hvis nogle af dem mod al forventning viser sig at være en smule borgerlige, har vi god erfaring med at kurere det.«.rokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.
Efter sidste uges optøjer på Nørrebro tilbyder Danmarks Medie-og Journalisthøjskole nu de unge et nyt ungdomshus i Aarhus Nord.
BOLIGMANGEL Det er igen blevet den tid på året, hvor lykken over optagelse på drømmestudiet lynhurtigt afløses af stressved over manglen på bolig.Store danske kommuner som Aarhus og Aalborg dækker 25-33 procent af markedet via kommunale og almene tilbud, og det efterlader en stor del af de studerende i hænderne på det private marked.Og lige netop de private aktører er begyndt at få øjnene op for mulighederne på området for studieboliger.Selskaber som Basecamp og NREP er til stede i markedet, og Danica Pension er en af de private aktører, der nu blander sig som privat udbyder af studieboliger, og i løbet af 2018 står selskabets projekt med navnet Uptown Nørrebro ved Nørrebro Station klar til at huse 600-700 studerende.Ifølge Peter Mering, direktør for Danica Ejendomme, er projektet attraktivt for Danica, for efterspørgslen er enorm.Beliggenhed- Jamen vi så jo det, som vi stadig ser i dag. Der er et stort efterspørgselspres og et betydeligt efterslæb på at mætte det pres. Vi mener, at en beliggenhed ved Nørrebro Station var ideel i forhold til infrastruktur og afstand til de forskellige uddannelser, siger Peter Mering.Generelt spiller beliggenheden en afgørende rolle for Danicas beslutning om at entrere markedet for studieboliger, og hvis lignende attraktive lokationer dukker op, er Danica klar til at udvide engagementet. Også i Aarhus.- Det er utroligt vigtigt at være selektiv med beliggenheden for at undgå tomgang, men jeg vil ikke udelukke, at vi kigger på yderligere projekter. Det er en meget flygtig kundemasse, og man får ikke det forventede afkast, hvis man ligger for langt væk. Jeg er sikker på, at vores kunder synes, det er positivt, at vi kan tilbyde studieboliger, men afkastet er det vigtigste, siger Peter Mering.Værst i KøbenhavnKøbenhavns Kommune står med klart det største akutte behov, og kommunen medvirker løbende til at sikre, at studerende kan huses i det varme københavnske boligmarkede.Kommunen anslår, at der er cirka 13.500 studieboliger i byen, men alene i 2017 er der optaget 23.372 studerende i Region Hovedstaden.Nogle bor naturligvis allerede i området, andre bor måske hjemme undervejs i studierne, og en række andre forbehold gør sig gældende, men det står klart, at en stor del af markedet for boligsøgende på SU-budget ligger i private hænder.Københavns Kommune forventer, at byen frem mod 2027 vil vokse med 17.000 indbyggere i aldersgruppen 18-29 år, og kommunen forsøger at afdække en del af behovet.- Københavns Kommune har en målsætning om at tilbvejebringe 6.000 ungdomsboliger frem mod 2027, og der er pt. så meget gang i markedet, at vi regner med at nå målet allerede i 2020, lyder det i et skriftligt svar fra Københavns Kommunes konstituerede planchef Marc J. Jørgensen.Så stor en del af behovet dækker kommunerneDe største danske kommuner har forskellige konstruktioner for, hvordan de udbyder ungdoms-og studieboliger. I Aalborg foregår det i regi af foreningen Anvisning af Kollegie-og Ungdomsboliger (AKU Aalborg), mens det i København udbydes hos almene boligorganisationer.København: Ca. 13.500 ungdomsboliger i kommunen. Alene i 2017 optages 23.372 nye studerende i Region Hovedstaden.Aarhus: Cirka 25 procent Aalborg: cirka 33 procent.
Det årligt tilbagevendende akutte behov for studieboliger i de største byer gør sig igen gældende, og Danica Pension ser langsigtede muligheder i markedet.
Ron Da Costa underviser i Vestre Fængsel. Han har haft dem alle sammen. Tunge drenge fra de bander og rockergrupper, der har været i konflikt det seneste år.Han har undervist i et forløb, han kalder »Hvem er din fjende?« Målet er at give eleverne indsigt i egen adfærd og lære dem nye handlemuligheder, sådan at de kommer hurtigere ud af organiseret kriminalitet, når de er klar. Han underviser dem i ting, som de fleste børn lærer i de fleste danske hjem: At det er okay at ønske sig ting. Men at der er forskel på, hvilke ting der faktisk er nødvendige, og hvad der er grådighed. Det er nødvendigt med et ur, men ikke med et Rolex. Det er måske nødvendigt med en bil, men ikke med den største Audi på markedet.Da han en gang så en af dem i trafikken ude i friheden, kørte han op på siden af ham i sin lille Ford Fiesta og rullede vinduet ned, mens der blev grinet af ham - ' Ron i sin lille bil'. »Her sidder en stor mand i en lille bil,« sagde han: »Dér sidder en lille mand i en stor bil.« Og så grinede de af det sammen.Han lærer dem om kærlighed. I bandemiljøerne er det helt almindeligt at sige: ' Jeg elsker dig, min bror'.Han fortæller dem om forskellen på denne påståede kærlighed og den betingelsesløse kærlighed mellem bedste venner og familiemedlemmer.»Bedste venner og familie elsker dig, uden at det er en betingelse, at du skal med ud og lave et indbrud.« Hans stil er direkte og pågående - tough love.»Hører du til i fængslet? Hvis ikke du gør, så er du fandme en idiot, at du sidder her. Hvis du skal sidde i fængsel, så skal du kun gøre det, fordi du hører hjemme i fængsel. Du siger, at du tjente 0 kroner på din forbrydelse og har fået seks års fængsel? Så er der noget, du gør forkert i dit liv.« I 2015-2016 besluttede han sig for at få feedback på sin undervisning.Han delte et simpelt spørgeskema ud til de indsatte efter forløbet. Bare to spørgsmål: Havde de været udsat for pædagogisk intervention før hans forløb? Og kunne hans forløb gøre en forskel for andre i miljøet? Han delte 260 spørgeskemaer ud.Han fik 259 tilbage. Hvilket i sig selv overraskede ham. 249 svarede ja til, at de før hans undervisning havde været udsat for pædagogisk intervention fra systemet. De 243 af dem svarede ja til, at andre kunne have gavn af hans forløb, tre svarede nej, tre svarede måske.To af dem, som svarede nej, uddybede det over for ham: »Ja, det ville faktisk virke. Men når de alligevel svarede nej, var det, fordi det aldrig ville komme til at ske, at forløbet ville blive udbredt i hele systemet,« fortæller Ron Da Costa.Det fik ham til at tænke. »Det pædagogiske system herhjemme er for stort til at fejle. Det er som en bank.Den pædagogiske bank har fejlet og spillet fallit, men vi kan ikke lade den gå ned. Vi fortsætter bare med at lave bandepakker og uddanne pædagoger, som om intet er hændt. Men det er en facade - det er sket. Den pædagogiske bank er krakket.«.Bandepakke IIIDanmark er på bandepakke III (plus en tillægspakke fra justitsminister Søren Pape Poulsen (K) i sidste uge med 12 indsatser, hvor han bl. a. sætter militæret ind til grænsekontrollen for at frigøre politifolk).Overborgmester Frank Jensen (S) spillede onsdag ud med sin seneste plan bl. a. med bekymringssamtaler med forældre og de unge og fritidsjob, så de unge kan tjene lidt penge legalt. Torsdag indførte Københavns Politi en ny visitationszone på Amager efter et nyt skyderi. Ron Da Costa så en SSP-medarbejder fra Københavns Kommune fortælle på TV 2 News, at de allerede var godt i gang med bekymringssamtaler med forældrene og de unge for at undgå, at endnu flere strømmede til volden på Nørrebro. Det virkede, sagde SSP'en.Ron da Costa kunne knap høre tv'et for en af de helikoptere, som flyver over København og hjælper politiet.»Hvis de samtaler virker så godt, hvorfor hører jeg så helikoptere over mit hjem? Samtaler koster ikke meget.At ændre de unges adfærd er svært, det koster penge.« Ron Da Costa er fra Brooklyn i New York, hvor han voksede op i ghettoen. Han har en universitetsuddannelse i idræt og adfærdspsykologi og har forsket i, hvordan idræt kan bruges til at ændre adfærd.I Danmark er han i Dansk Amerikansk Fodboldforbunds Hall of Fame for at have vundet den første Mermaid Bowl som træner. Han har også trænet en gruppe af unge på Vestegnen i amerikansk fodbold - ikke for at lære dem amerikansk fodbold, men for at give dem redskaber til at forandre dem selv og deres liv. Han kender fornemmelsen af ikke at slå til som pædagog over for rockere og bandekriminelle.»Jeg er ikke Jesus. Jeg ser hele tiden indsatte, jeg har haft i mit forløb, i deres store biler og med deres store ure på gaden. Så ved jeg, at jeg har fejlet og ikke har ramt dem på den rigtige måde. Det er et nederlag.Det sker hele tiden.« Pointen er, at han bebrejder sig selv og sin undervisning.»Det er min fejl. Mig som underviser og pædagog. Ikke Papes.Ikke politiets. Jeg kan love dig, at jeg reflekterer over, hvorfor jeg ikke nåede ind til den pågældende, og at jeg vender tilbage med en ny og bedre plan i mit klasseværelse. En ny måde, som bygger på, hvad jeg har lært af min fiasko.« - Gør de andre pædagoger ikke også det? »Jo. Men jeg tror ikke, at ret mange ved, hvordan man ved hjælp af en bestemt kontekst arbejder med at sætte rockere og bandemedlemmer i stand til at ændre deres adfærd.« Alt for mange uddannede pædagoger har ikke værktøjerne til at arbejde med den målgruppe, som har mest behov for hjælp, mener han.»Det er lidt underligt, ikke? Den gruppe, som har allermest brug for pædagogik lige nu, dem trækker pædagogerne sig fra og siger: Dem kan vi ikke hjælpe. Det er et job for gademedarbejdere, SSP og politiet.« - Hvor ved du det fra, at andre pædagoger trækker sig? »Har du nogensinde set de øjne, som møder et barn eller en ung, som siger, at han vil være bandemedlem, og som bryder alle reglerne og aftalerne? Jeg har set pædagogernes øjne. De er helt døde.« Mange af dem, som strømmer til volden nu, er forsømte børn, siger Ron da Costa.»Hvis vi ikke bliver bedre til at uddanne og hjælpe dem, så skal rockerne og banderne nok klare det for os. Jeg ved, det er politisk ukorrekt at sige. Men rockerne og banderne tilbyder lige nu den sociale service, som et af verdens mest berømte velfærdssamfund og uddannede pædagoger ikke kan finde ud af at tilbyde.«.Pædagogisk rækkeviddeSiden bandekrigen i 2009 har socialpædagoger og gademedarbejdere protesteret imod, når ministre og andre politikere har sagt, at rockere og bander er »uden for pædagogisk rækkevidde«. Argumentet er, at man ikke kan flytte mennesker, hvis ikke man holder fast i, at ingen er født til at blive rockere eller bandemedlemmer.Vi skal insistere på deres menneskelighed for at arbejde med dem, ikke behandle dem som dyr, vi bare spærrer inde.Ron Da Costas argument lyder, at hvis de faktisk er inden for pædagogisk rækkevidde, så er der noget, pædagogerne gør helt forkert. Rockere og bandemedlemmer har nærmest uden undtagelse været i kontakt med kommunen, gademedarbejdere eller sociale projekter, før de havner på forsiden af Ekstra Bladet for en spektakulær forbrydelse, hvilket Ron Da Costas egen lille evaluering af sin undervisning viste ham. Så hvad er det, pædagogerne gør forkert, hvis altså Ron Da Costa har ret? »Vi kan blive meget dygtigere til at arbejde med en relevant kontekst for den adfærd, vi vil arbejde med i de kommunale indsatser. Tit ved pædagoger ikke engang, hvad det er for en adfærd, de vil ændre, eller hvilken kontekst de vil gøre det i. Nørrebro har ikke brug for flere basketballbaner og boldbure. De har brug for folk, der kan styre, hvilken adfærd målgruppen faktisk lærer på de baner. Nørrebro har brug for dygtigere pædagoger. Nørrebro har brug for et system, som uddanner dygtigere pædagoger.« Politikerne, medier og eksperter stiller ifølge Ron Da Costa det forkerte spørgsmål.»Næsten alle spørger: Hvordan stopper vi bandekrigen? Vi skal i stedet spørge, hvorfor vi ønsker, at banderne skal stoppe med at skyde.Vi kan ikke stoppe den bandekrig, som kører nu på Nørrebro. Krigen stopper først, når den bliver for omkostningsfuld for begge parter. Enten i blod eller penge. Først når begge parter bliver hårdt ramt, standser det. Så bliver der våbenhvile.« Han mener, at pædagogerne - og danskerne - står foran en læringskurve.Vi ved simpelthen ikke, hvordan gaderne fungerer.»De fleste bruger gaderne for at komme fra punkt a til punkt b. De ting, der faktisk foregår på gaderne lige under jeres næse, er I fuldstændig uvidende om. Når I danskere cykler ind i et område, hvor der lige er blevet skudt, standser I på cyklen og spørger hinanden: Hvad sker der her? I enhver anden storby vil man finde en bil at dukke sig bag. Danskerne er altså sjove nogle gange. I forstår det simpelthen ikke.«.fri@information.dk Systemet skal ikke gå efter volden. Systemet skal gå efter at stoppe alle dem, der flyder til miljøet for at deltage i volden.
Ron Da Costa arbejder med at uddanne nogle af landets hårdeste rockere og bandemedlemmer i Vestre Fængsel. I et interview med Information om bandekrigen på Nørrebro siger han, at pædagogerne har spillet fallit, men at de - og vi - er bange for at indrømme det.
NØRREBROLars Aslan Rasmussen Politiker og folketingsmedlem for Socialdemokraterne, for hvem han er opstillet i Nørrebrokredsen.Jeg er født og opvokset i Stefansgade på Nørrebro sammen med min far, mor og to søstre. Vi boede det meste af mit liv i en toværelseslejlighed, og mine bedsteforældre boede i naboopgangen.Kvarteret omkring Stefansgade er blevet ret trendy nu, men det var det bestemt ikke dengang.Jeg voksede op i et af de mest socialt belastede områder i Danmark, og hverken min familie eller mine venners familier havde mange penge. Men vi var og er stolte af Nørrebro.Stolte, fordi vores bydel rummer så meget forskelligt: Kunstnermiljøer, græsrodsaktivister, etniske specialbutikker, unge og gamle og en masse børnefamilier.Nørrebroparken er et godt sted at starte, når man besøger Nørrebro. Her summer det af liv.Parken er en oase midt i brokvarteret - omgivet af træer og med en masse delikatessebutikker.Prøv f. eks. at besøge Isværket i Stefansgade, der laver byens bedste is og kaffe.Så er der Assistens Kirkegård. Som barn syntes jeg, der var noget magisk ved det sted, og det synes jeg nok stadigvæk. Midt i storbyjunglen kan man her forsvinde væk mellem sjove træer og buske, og selv om der er tung trafik rundt om kirkegården, hører man den ikke, fordi man befinder sig i en slags tidslomme. Hans Scherfig, Niels Bohr og H. C. Andersen ligger alle begravet her, men det afholder ikke folk fra at sole sig på de grønne områder mellem gravene, spise frokost og nyde livet. Nogle bliver forarget over, at man gør sådan på en kirkegård, men selv synes jeg, at det er enormt smukt med så meget liv omkring de døde.Anbefales kan også Dronning Louises Bro, som forbinder Nørrebro med Indre By. Den har fået et helt nyt liv, efter Københavns Kommune traf den fantastiske beslutning at begrænse biltrafikken på Nørrebrogade. Overalt på broen sidder der mennesker, folk spiller musik, laver gøgl og alt muligt andet. Sæt dig op ad muren langs vandet, og nyd dette skønne sted i centrum af København.FREDERIKSBERGCamilla Lindemann Journalist og forfatter, tidligere chefredaktør for Psykologi og Femina, aktuel med bogen "60 med mere".Jeg flyttede til en lejlighed på Sankt Thomas Allé på Frederiksberg for næsten 23 år siden. Fra mit hjem er der udsigt til Sankt Thomas Plads, som med dets to store prydbrønde minder mig om Paris.Der er mange dejlige steder på Frederiksberg. Pak en madkurv, og tag f. eks. en tur i Frederiksberg Have, der er anlagt af Frederik 4.omkring Frederiksberg Slot, og hvor der stadig er rester af en barokhave og en romantisk landskabshave. Der er søer, kanaler og masser af løgplanter, blomstrende træer og buske. I midten af haven er en ø med et kinesisk lysthus, hvor der er fri adgang om søndagen i sommermånederne.Og man kan også hoppe i en af de små både, der sejler rundt på kanalerne.Fra haven er der ikke langt til Cisternerne, der er Københavns Vandforsynings tidligere højdebeholdere i Søndermarken overfor Frederiksberg Slot. Nedgangen er markeret med to glaspyramider, og nede i dybet er der spændende kunstudstillinger.Et alternativ til madkurven kunne være en frokost på Café Lindevang, der ligger på Sløjfen ved Peter Bangs Vej. Caféen tilbyder frokost med god dansk mad, og er man ikke til smørrebrød, kan man få mere moderne mad på caféen ved siden af. Har man børn med, er det oplagt at gå en tur i Lindevangsparken, der har glimrende legepladser.Når maven er fyldt, trænger man til lidt åndelig føde. Besøg Thiemers Magasin i Tullinsgade. Det er en boghandel, der ligger på kanten af Vesterbro, og her kan man få kaffe og en god litteratursnak med boghandleren Rikke Viemose. Om søndagen er der ofte et forfatterarrangement i salonen bag boghandlen.Værnedamsvej, der støder op til Tullinsgade, er også et besøg værd.Gaden har mange hyggelige caféer og charmerende butikker med lækkerier som vin, te og ost og en dejlig kaotisk, men hensynsfuld trafik, som ingen tager notits af.AMAGER OG CHRISTIANSHAVNKetti Bueno Ferrer Salsainstruktør og indehaver af kursuscentret Havana på Amager. Har med undtagelse af et par udenlandsophold boet på Amager hele sit liv.En af de ting, jeg elsker ved Amager, er, at den er lastet med utæmmet natur. Overalt kan du finde oaser, der aldrig har set en plæneklipper -eller en byplanlægger. Og det er nok ret kendetegnende for øen og amagerkanerne. De har kant, og selv om de er en del af København, er det, som om de er helt upåvirket af det. Når et af de lidt mondæne steder, man finder mange andre steder i København, åbner på Amager, glider det hurtigt ind i den der lidt lavpraktiske hverdagshygge, der er her på øen. Ellers mister det sine kunder.Hvis jeg skulle vise øen til nogen, der ikke kender den, så ville jeg invitere dem på middag på Sundby Sejl, som er en restaurant, der ligger ved Amager Strandpark. De laver store, folkelige retter, som er sindssygt velsmagende. Der sidder man så på bænke og stole blandt sejlfolk og med udsigt til vandet og spiser. Og når du er færdig, bærer du selv din tallerken ud Amager er en stor ø, og den opleves bedst på cykel. Man kan starte på Nyhavn og krydse vandet via de nye cykelbroer. Herfra kan man cykle langs havnefronten fra Christianshavn til Islands Brygge og videre, indtil man når et sted, der hedder Nokken. Det er et gammeldags kolonihavefællesskab, der har lidt Wild West-stemning over sig. Sjove mennesker, skæve huse og mærkelige joller.Når folk besøger Christiania, foregår det altid i området omkring Pusherstreet. Hvad få ved, er, at der på den anden side af voldene er en strækning, der hedder Syddyssen, som også er Christiania, men bare uden al balladen. Det er bare folk, der bor der -og ofte i nogle meget fantasifulde huse.VESTERBROErik Clausen Filminstruktør, skuespiller og multikunstner. Opvokset i Sydhavnens arbejderkvarter. Har størstedelen af sit liv boet på Vesterbro.Vesterbro er noget særligt, og for os, der bor her, vil jeg sige, at det er et kærlighedsforhold. Et sted, der er værd at besøge for udefrakommende, er Skydebanen. Det er en stor legeplads og en lille park, som ligger bag et usædvanligt byggeri, der er helt borgagtigt. Her kan man sætte sig ind og meditere lidt.Så er der Kødbyen, som det hedder, selv om der ikke er meget kød i Kødbyen. Til gengæld er der en masse kunst og kultur og caféer. Det er den nye generation, der har indtaget Kødbyen, og den nye generation præger i det hele taget Vesterbro.Ikke mindst kvinderne med deres barnevogne. De skyder gennem Istedgade, som om de skubbede en tank foran sig, men med stor selvbevidsthed. Her er der tale om ønskebørn -bare det var mig.For enden af Istedgade er Enghaveparken, som er en stille park med et historisk perspektiv, idet den første rockkoncert i Danmark fandt sted her. Hvis du kigger op på scenen, som stadigvæk står der, fordi den er muret, kan du næsten høre »One, two, three o'clock, four o'clock, rock« for dig. På et tidspunkt spillede Tommy Steele her, og jeg kan huske, at vi var 30-40.000 mennesker, der råbte begejstrede, hvilket de jyske betjente besvarede ved at give os knippelsuppe og smide os ud af parken.»Istedgade overgiver sig aldrig.« Sådan lyder en parole, som blev til under Anden Verdenskrig, dengang folkestrejken startede. Det skete på Istedgade, men i dag må jeg sige, at Istedgade har overgivet sig til pænheden, designbutikkerne og café au laiterne til 75 kr.ØSTERBRODavid Oliver Fischer Kok, kogebogsforfatter og ejer af restauranten Hos Fischer på Østerbro, hvor han har boet størstedelen af sit liv.Mine forældre flyttede til Østerbro, da jeg var 5 år gammel, og har boet der lige siden. Et af de steder, jeg husker særlig godt fra min barndom, er Skudehavnen, som ligger i Nordhavn. Min onkel er bådebygger, så jeg er kommet meget dernede og har fulgt udviklingen, siden det hed Frihavnen. Der er stadig nogle af de gamle erhvervsfiskere tilbage, og om sommeren kommer folk dertil fra byen. Skudehavnen er en hyggelig, lille oase midt inde i byen, hvor der er fredeligt.Jeg er kok og har min egen restaurant, Hos Fischer, på Victor Borges Plads på Østerbro. Ikke så langt derfra ligger Sankt Jakobs Plads, der har lidt pariserstemning over sig, og hvor man kan finde en restaurant, der hedder Le Saint Jacques.Der er jeg udlært. Og måske er det kærlighed til min gamle læremester, den franske kok Daniel Letz, men når jeg sidder der om sommeren og drikker et glas rosévin, så har jeg det, som var jeg i Paris. Han er en super fyr, og så laver han byens bedste laks.Brumleby kender mange sikkert. Det er et hyggeligt, lille sted, som er omringet af femetagers bygninger og Parken. En landsby midt inde i byen. Kender ikke historikken omkring Brumleby, men det er altid hyggeligt at vandre rundt derinde. Folk bor der jo, det er ikke et museum.Og det er nok lidt med brumbasser som med christianshavnere. De bor ikke på Østerbro, men i Brumleby, ligesom når en fra Christianshavn i hvert fald ikke bor på Amager. Det er ikke et udtryk for snobberi, men der er en vis stolthed ved at bo der.temasektion@jp.dk 
Hvert år rejser hundredtusinder af turister til København for at besøge Tivoli, Nyhavn og alle de andre kendinge blandt byens seværdigheder. Men mange af hovedstadens mest charmerende steder skal man være indfødt for at kende. Så dem har vi fundet fem af.
De findes derude endnu, værtshusene.De brune. Dem med nikotinhærdede gardiner, som kun lader få striber støvet sol slippe ind imellem barstole og billardborde, og hvor den lavmælte jukeboks synger en svunden tids sange for en tikrone.Som små insisterende tidslommer titter de ydmygt frem i det moderne, københavnske barlandskab. Men statistikkerne fortæller os, at flere og flere af de gamle udskænkningssteder må dreje nøglen om. Nogle på grund af et faldende antal gæster, andre på grund naboklager.Alligevel nægter det københavnske byliv at give helt slip på det gamle værtshuskoncept, for imellem modebevidste cafeer og stilsikre vinbarer finder man altså stadig de gamle beværtninger. Typisk har de et ældre klientel i de lyse timer, inden de om aftenen kan blive fyldt til randen af et yngre publikum.Og så kommer der endda løbende nyfortolkninger til. Udskænkningssteder, som har et klart slægtskab med de traditionelle værtshuse, samtidig med at de byder på noget nyt, oftest i form af et mere samtidssvarende udvalg af øl og drinks. Eller som Thomas Hansen, medejer af Det ny Scala siger: »Der er lige lidt mere end en hof, en limfjordsporter og en dårlig rødvin.Men stadig uden det bliver fancy«. For et par år siden overtog han og hans kompagnon, Jesper Wrang-Jørgensen, det Nørrebro-historiske værtshus Scala, som siden 1970' erne var drevet af makkerparret Arne og Irene. Godt over pensionsalderen gav de i 2014 stafetten videre til Thomas Hansen og Jesper Wrang-Jørgensen, der i forvejen bestyrede Café Gavlen længere nede ad gaden og derfor ofte kom på Scala.De nye ejere har bevaret værtshusets afslappede stemning og den uhøjtidelige tilgang til drikkevarerne. Der er flaskeøl til 22 kr., og whiskyen bliver serveret i fladbundede glas. Derudover kan man dog også vælge imellem en 7-8 forskellige fadøl fra hanen, ligesom man kan få en gin &amp; tonic eller en rom og cola, hvis det er det, man får lyst til. De fleste af det gamle Scalas stamgæster er døde, men de, som stadig lever, kommer endnu og blander sig med det yngre klientel.»Hele ideen med at overtage Scala var at sikre, at det ikke forsvandt. Sikre, at det ikke blev til endnu en smart vinbar, som det oftest er gået med de øvrige værtshuse«, forklarer Thomas Hansen.For ham tilbyder værtshuset en slags hjem uden for hjemmet, en dagligstue med nærvær, hvor både gæster og værter viser et socialt engagement og en oprigtig interesse i hinandens liv. Som da stamgæsten Jane efter at have været syg i nogen tid pludselig ikke længere kom i baren og ikke var til at få fat i. Da var det en anden stamgæst og værtshusets nye ejere, der cyklede hjem til hendes lejlighed og desværre fandt hende død på gulvet. Men netop gæsternes omsorg for hinanden er afgørende.»Værtshuse har bare en anden varme og lidt mere hjerte end de smarte, mere konceptagtige cafeer«, hævder Thomas Hansen.Ingen dresscodeDen hjemlige varme kan Rasmus Seidler, ejer af baren Kronborggade 3, også genkende: »På værtshuset er der ikke så sterilt, der er ingen dresscode, ingen, som dømmer hinanden. Man føler sig bare velkommen«. På Kronborggade 3 er der ligesom på Det ny Scala billige håndbajere og klassiske sjusser, men også et bredt udvalg af specialøl og elegant spiritus. For Rasmus Seidler må det heller ikke blive for prætentiøst, da der skal være plads til et broget klientel.»Vi får både besøg af metroarbejderen i sit orange arbejdstøj og unge piger, der kommer i fint festtøj«, forklarer han.På Kronborggade 3 kan man, som på de klassiske værtshuse, også spille spil, og det gør noget ved stemningen ifølge Rasmus Seidler.»Når folk spiller et slag terninger, så åbner det selskabet, fordi folk typisk kommer til at tale med nogen, de ikke lige kendte i forvejen«, siger han.»Og set fra mit, værtshusholderens, perspektiv, holder det jo gang i butikken, fordi folk som regel spiller om en omgang«. Også på Det ny Scala bliver der spillet spil. Og det er ikke kun terninger, men også skak og backgammon. På et tidspunkt begyndte der også at komme et fast hold, som gerne ville spille Scrabble hver mandag, og så blev der bestilt et spil Scrabble hjem.»På den måde kan man som gæst præge stedet, komme med gode ideer og være med til at skabe det værtshus, man gerne vil have. Det kan man jo ikke på de mere strømlinede barer med klare koncepter«, påpeger Thomas Hansen.Happy hour og Mikkeller-ølPå Østrigsgade på Amager finder man Whammy Bar, som er åbnet af folk fra Crunchy Frog og Morten Varano, der også driver spillestedet Rust.Her har man bevæget sig noget længere væk fra det brune værtshus, både hvad angår interiør og udbuddet af drikkevarer.Man kan få Mikkeller-øl, vine fra Vinhanen og bloody mary med hjemmelavet hot sauce.Men man kan også få en grøn Tuborg, og der er happy hour fra kl. 16 hver dag.Ifølge Ulrik ' Nalna' Petersen fra Crunchy Frog er stedet da også tænkt som en bodega, hvor de lokale kan svinge forbi efter arbejde, eller før de skal ud at spise, og han vil heller ikke afskrive sig forbindelsen til de gamle værtshuse.»Det ligger i den danske værtshuskultur lige at tage en øl med kollegaerne, og det forsøger vi jo at opfordre til med vores Double Whammy-tilbud«, forklarer han.»Ligesom på værtshuset kan man sidde her og hyggesnakke over en øl eller en drink. Det må ikke blive for fint og smart det hele, for så kommer man til at ekskludere for mange«.RetroromantikMen hvorfor eksisterer værtshuskulturen stadigvæk? Og hvorfor bliver vi ved med at komme på både de brune og de moderne, selv om begge typer for nogen kan virke som levn fra en anden tid? Ifølge sociolog og forbrugerekspert Eva Steensig gør to dimensioner sig gældende for det brune værtshus' eksistens.Den ene er, at der er en gruppe af værtshusgæster, som altid er kommet der og vil blive ved med det. Et stampublikum, som ikke er interesseret i tidens øvrige tilbud som gastropubben eller grødrestauranten.Den anden faktor er, at hver gang der er en tendens i tiden til at dyrke det specialiserede og sofistikerede, det moderigtige og stilrene, ser man typisk en modreaktion.Så søger vi tilbage til noget, som virker mere autentisk og mere ligefremt.»De smarte cocktailbarer, hvor du skal kende alt til rommen i din daiquiri, kan være lidt som en scene, hvor man skal se ud eller opføre sig på en bestemt måde«, fremhæver Eva Steensig.»Omvendt tilbyder værtshuset antismartness.Et sted, hvor man kan være i fred, få et par øl og rafle lidt«, siger hun.Det er dog ikke det samme som, at værtshuse ikke kan være smarte. Nærmest tværtimod.»Der kan være lige så meget iscenesættelse og selvfortælling i at fravælge tidens trend og vise, at man selv kører bussen. Det er ofte mere smart end at gøre det smarte«, pointerer Eva Steensig og uddyber: »Et instagramopslag fra et hengemt, brunt værthus er guld værd, fordi det fortæller en historie om, at her er man sig selv, her er man ægte«. Når vi ikke finder os til rette på de nye mere tendensbevidste og konceptuelle steder, så søger vi enten tilbage til de gamle værtshuse, eller så laver vi nyfortolkninger.Og her kommer tendensen med de opdaterede versioner af det traditionelle værtshus ind i billedet, hvor der er kælet en anelse mere for interiøret og drinkskortet. Bevægelsen er nemlig sammenlignelig med flere andre tendenser i vores forbrugsvaner. Som parallel nævner Eva Steensig smørrebrødets comeback.»Der er jo grænser for, hvor meget formfranskbrød med kedelig, krøllet ost og et slattent stykke peberfrugt, man gider at spise i 2017. Det samme gør sig nok gældende for de moderne værtshusgængere«.Værtshuset anno 2017Spørger vi igen værtshusejerne, hvad der udgør et godt og ikke mindst overlevelsesdygtigt værtshus i 2017, stemmer overvejelserne meget godt overens med sociolog Eva Steensigs betragtninger.Ifølge Rasmus Seidler fra Kronborggade 3 er opskriften i teorien ret nem.»Et godt værtshus skal have en håndbajer, som alle folk kan betale. Og muligheden for en sidevogn. Derudover er det nok en god idé at have noget, der stikker lidt ud, en specialitet eller bare noget, som er lidt mere luksus«.For Ulrik Petersen fra Whammy Bar er det aldeles afgørende at være opmærksom på det lokalområde, hvor man har tænkt sig at drive sin bar.»Et godt værtshus skal læse sit publikum og sit nærmiljø, så stedet kommer til at passe ind og tilbyde noget af det, som bargæsterne går og savner«. Når snakken falder på værtshusenes fremtid, er der imidlertid delte meninger om udsigterne.»De gamle, brune værtshuse forsvinder nok langsomt, selv om de romantiseres en del. Jeg tror desværre ikke, de bliver holdt tilstrækkeligt i live på daglig basis«, spår Rasmus Seidler fra Kronborggade 3, men fremhæver, at de værtshuse, som er villige til løbende at ændre på deres profil i takt med tiden, nok har bedre chancer for at stå distancen.Thomas Hansen ser lyst på værtshusenes fremtid, men medgiver, at man må justere lidt efter tiden, som han selv har gjort på Det ny Scala. Bare så længe det ikke bliver for fancy.»Jeg tror, værtshuset består. Folk vil altid søge steder med tryghed, hvor man kan være, som man er, uden alt det smartness. Så kan det godt være, der kommer en ny drink ind, men det grundlæggende koncept vil overleve.Det hjemlige holder jo«, forklarer han og afslutter næsten lokkende retorisk.»Hvem vil ikke gerne komme et sted, hvor de kender dit navn, og hvor de serverer din sædvanlige øl, næsten før du sætter dig?«.ibyen@pol.dk Det må ikke blive for fint og smart det hele Ulrik ' Nalna' Petersen, Whammy Bar.
Beværtninger med brunt interiør, en hof fra kassen og et fast stamklientel findes endnu. Men der kommer også opdaterede 2.0-versioner af de klassiske værtshuse til, fortæller tre moderne værtshusejere og en sociolog.
De to mænd står og taler. Først kigger den ene på mig. Så den anden. De diskuterer længe.Jeg går lidt væk. Skal jeg vente? Eller bør jeg egentlig snart fordufte? Til sidst kommer de hen til mig.»Kom med,« siger han. Det er svært at tyde, om jeg har et valg. Jeg er ikke helt sikker på, hvad det er, jeg skal komme med til. Men jeg følger med gennem den snævre åbning til gårdspladsen mellem bygningerne.»Vi lægger kortene på bordet. Nu får du hele historien,« siger den ene.Han bliver kaldt Plomo, men det er ikke hans rigtige navn.For det, han skal til at fortælle, er de dybeste hemmeligheder fra bandemiljøet i København.Vi er i Mjølnerparken, hvor banden Brothas holder til. Der har tidligere været forlydender om, at banden var nedlagt, men Plomo, som angiveligt er bandens leder, slår fast over for Berlingske, at Brothas eksisterer i bedste velgående.32 år og smedBerlingske har besøgt området gennem flere dage og talt med Brothas om baggrunden for bandekonflikten, der har resulteret i adskillige skudepisoder i København de seneste måneder. I forbindelse med konflikten er flere personer blevet ramt og civile blevet såret.Da Berlingske besøger gruppen, skinner solen. Flere af de unge mænd er iført T-shirt og shorts. De jubler over en drone, der svæver i luften over dem. Glade, drengede smil breder sig over deres ansigter, mens den ene af mændene styrer dronen rundt med en stor fjernbetjening.Den skal overvåge, at der ikke kommer uvelkomne gæster til området.Ingen af mændene vil svare endegyldigt på, hvem de ' gæster' er.Men der bliver nikket indforstået en gang imellem, når jeg spørger, om det blandt andet er Loyal to Familia (LTF) - en af de bander, der er i politiets søgelys.Banden har også udkigsposter i vinduerne. Og hvis politiet kommer for at foretage en ransagning, bliver medlemmerne advaret af båthorn. Så kan de personer, som har pistoler på sig, nå at fordufte, siger Plomo.Plomo vil ikke sige, hvilke af medlemmerne der bærer pistol. To af mændene har skudsikker vest på og en Brothas-kasket, men Plomo vil heller ikke forklare hvorfor. Han har ikke selv en vest på. Han spørger, om jeg vil gå en tur.Han vil have en kop kaffe og siger advarende, at vi skal bevæge os ud af boligkvarteret. Hans stemme er hæs på grund af en riftpå stemmebåndet, siger han.Er du bange for at blive skudt, når vi bevæger os ud på gaden? »Den dag, jeg skal dø, er bestemt på forhånd. Det kan jeg ikke ændre ved.« Er du bekymret for, at den dag er i dag? »Nej,« siger han, men spejder alligevel ned ad vejene, mens vi går.Hvorfor er du medlem af en bande? Ville det ikke være bedre at leve et roligt liv i et parcelhus med en labrador og en sød kone? »Det lyder kedeligt.« Men sikkert sjovere end at kigge sig over skulderen, hver gang du krydser vejen? »Jeg kan godt lide spændingen,« siger Plomo. Han fortæller, at han er 32 år og uddannet smed.Kunne det ikke være fedt at arbejde som smed, købe et hus i Hillerød og ikke være i politiets søgelys? »Jeg kan ikke lide ordet fedt. Det har fuldstændig mistet sin betydning.Alle siger ' fedt nok' uden at mene det. Jeg har i øvrigt haftet hus i Hellerup. Naboerne havde ondt i røven over, at jeg havde en stor Mercedes - som om jeg havde snydt.« Er det ikke snyd, hvis almindelige mennesker arbejder hele deres liv, overholder reglerne i samfundet og alligevel ikke har råd til en Mercedes, mens du kan købe en, fordi du er kriminel? »Alle snyder.« Vores samtale løber konstant ud ad en bestemt tangent. Det ene øjeblik taler vi om Hellerup. Det næste øjeblik siger han, at han ved mere om dansk historie end mig.Og pludselig falder snakken på bordelmiljøet i København, som han hævder, at LTF sidder tungt på.Så du foretrækker et liv som pusher og bordelejer fremfor et liv som smed? Han stopper op. Det afslappede smil er med ét forsvundet fra hans ansigt, og han kigger hårdt på mig, før han siger: »Jeg har aldrig købt eller solgt en kvinde.« Han holder blikket fast, indtil han øjensynligt føler, at jeg har fattet budskabet. Han bliver ikke vred over spørgsmålene. Hvis han ikke vil svare, lader han ganske enkelt være. Da jeg refleksmæssigt retter hans grammatik, griner han og siger, at det aldrig har været hans stærke side.Hash-markedetMen når de andre mænd er i nærheden, og jeg forfølger et emne, han ikke vil tale om, kan hans grimasse skifte på et øjeblik. Så minder han mig uden omsvøb om, hvem det er, jeg taler med.Når hans tone skifter, skifter grimassen hos de andre mænd synkront.De holder op med at smile til mig, indtil Plomo virker glad igen.Vi er kommet tilbage til de andre.Jeg forklarer for hundrede og syttende gang, at jeg gerne vil høre deres version af, hvad konflikten handler om.Det er her, diskussionen opstår mellem Plomo og den anden mand, før de følger mig hen til et bordebænke-sæt.Plomo siger, at han er træt af alle de journalister, der er i Mjølnerparken for tiden. DR laver radio derfra, Radio24syv har været forbi. TV2 har de allerede talt med, og så var der Ekstra Bladet.Nu får danskerne forklaringen.En gang for alle, siger han.»Det kan alligevel være lige meget.Hvad så, hvis hele Danmark ved det,« siger han.»Du havde ret, da du spurgte, om det handlede om hash. Jeg sagde, at det kun handlede om, at LTF forsøgte at rekruttere unge børn fra Mjølnerparken. Det handler det også om. Helt ærligt. De rekrutterer drenge helt ned til 12-års alderen,« siger han. En af de andre mænd i slænget har tidligere fortalt, at han opdagede, at hans 12-årige nevø var stik-i-rend-dreng for LTF.»Der er mange små irritationer.Men den største er hash-markedet,« siger Plomo.Kamp om millionerBrothas havde en aftale med danske bagmænd i Spanien, siger han.Det er bagmænd, som Brothas har haften aftale med igennem mange år.Brothas havde i en periode fokus rettet mod »andre anliggender«. Plomo vil ikke uddybe. Heller ikke da jeg spørger, om det var interne stridigheder.Imens drog LTF til Spanien og lavede en ny aftale med bagmændene, siger han: »LTF har prøvet at stjæle en andel af vores marked. Vi gav bagmændene et ultimatum. Enten overholdt de den gamle aftale, eller også ville der ske ting.« Det vil han heller ikke uddybe, men siger: »Det er nemmere at føre en krig her i Danmark, hvor vi er på hjemmebane, end i Spanien.« Konkret handler det om flere ton hash, siger han. Mændene vil ikke sige, præcis hvor meget omsætning de er gået glip af, men det er »flere millioner de seneste måneder«. Men det handler også om andre varer. Jeg spørger, om det er våben eller kokain.»Ikke hårde stoffer. Der er mange flere penge i hash. Alle ryger hash.« Berlingske har forelagt Plomos forklaring for Københavns Politi.De vil ikke officielt be-eller afkræfte historien. Dog siger fungerende politiinspektør Torben Svarre, at konflikten kan have baggrund i en kamp om markeder.»Hvis han siger til dig, at det er billedet, er det meget muligt,« siger Torben Svarre.Han fortæller, at konflikten ifølge politiets oplysninger også skyldes, at Brothas' modpart har ekspanderet voldsomt i løbet af foråret. Efterhånden har bandekonflikten dog udviklet sig til en hævnspiral.Tilbage hos Plomo i Mjølnerparken.Hvorfor skal jeres konflikt om hash gå ud over uskyldige borgere i København? »Brothas har ikke skudt efter uskyldige.«.' Ingen vil ramme uskyldige'Skal danskerne være bange for at gå ud på gaden på Nørrebro? »Nej da. Det er blæst helt op. Der er ingen af os, der vil ramme uskyldige.Det er der ingen bandemedlemmer, der vil. Der er større risiko for at blive dræbt af en bikube - jeg mener det. Jeg læste engang, at der var to om året, som blev ramt af bikuber.« Men uskyldige er alligevel blevet ramt? »Ja. Hvis du ligner os, går med hættetrøje, og vi forveksler dig med en anden, kan det selvfølgelig ske,« siger den anden mand.Online valutaEr det korrekt, at I har slået jer sammen med andre bander mod LTF? »Dem, der er her nu, har altid været her.« Hvordan stopper vi konflikten? Mere politi? »Forebyggende arbejde. Det er den eneste løsning. Der er allerede politi overalt. De er bare ikke alle i uniform,« siger han og nævner flere steder, hvor han hævder der sidder politi.Det er næppe overraskende, at et bandemedlem ikke anbefaler flere ressourcer til politiet? »Tror du, jeg holder op, fordi der er mere politi? Jeg boede engang i en lejlighed under to politibetjente.Tror du, jeg bare holdt op i den periode? Tror du, ulven bekymrer sig om, hvor mange får der er?« Jeg spørger, hvad der kan få ham til at stoppe. Han svarer ikke. Men siger i stedet: »Jeg er født og opvokset i Danmark.Jeg har kun dansk pas. Jeg kan ikke smides ud.« Du ligner ikke en, der normalt tjener mange millioner. Hvad gør I med pengene? »Der er jord at købe i udlandet.Vil du virkelig vide det? Dopamin.Haha,« siger han og læner sig frem mod mig, før han siger: »Jeg køber bitcoin.« (online betalingssystem og en virtuel valuta, der kan bruges mange steder på internettet, red.) Plomo griner og byder på frugt, som de andre mænd har hentet.Han vil ikke svare på, hvornår konflikten stopper mellem banderne i København. Først siger han, at konflikten først lige er begyndt.Men han trækker det tilbage igen og kalder det en joke.En ung mand i skudsikker vest kommer løbende. Politiet kommer og laver en ransagning, siger han.Der går lidt tid, og intet sker. Så rejser Plomo sig og siger, at jeg vist også har fået svar på mine spørgsmål.Hans tone lægger ikke op til, at jeg kan blive hængende, og han følger mig ud til vejen.hhol@berlingske.dk '' Vi lægger kortene på bordet. Nu får du hele historien Plomo.
BANDEKRIG Det bliver det sidste interview. Nu skal det være slut med journalister, som kommer rendende i Mjølnerparken. Sådan siger Plomo fra Brothas. Banden giver for første gang sin version af baggrunden for bandekonflikten i København.
De to mænd står og taler. Først kigger den ene på mig. Så den anden. De diskuterer længe. Jeg går lidt væk.Skal jeg vente? Eller bør jeg egentligt snart fordufte? Til sidst kommer de hen til mig.»Kom med,« siger han. Det er svært at tyde, om jeg har et valg. Jeg er ikke helt sikker på, hvad det er, jeg skal komme med til. Men jeg følger med gennem den snævre åbning til gårdspladsen mellem bygningerne.»Vi lægger kortene på bordet. Nu får du hele historien,« siger den ene.Han bliver kaldt Plomo, men det er ikke hans rigtige navn.For det, han skal til at fortælle, er de dybeste hemmeligheder fra bandemiljøet i København.Vi er i Mjølnerparken, hvor banden Brothas holder til. Der har tidligere været forlydender om, at banden var nedlagt, men Plomo, som angiveligt er bandens leder, slår fast over for Berlingske, at Brothas eksisterer i bedste velgående.32 år og smedBerlingske har besøgt området gennem flere dage og talt med Brothas om baggrunden for bandekonflikten, der har resulteret i adskillige skudepisoder i København de seneste måneder.I forbindelse med konflikten er flere personer blevet ramt, og civile er blevet såret.Da Berlingske besøger gruppen, skinner solen.Flere af de unge mænd er iført T-shirt og shorts. De jubler over en drone, der svæver i luften over dem. Glade, drengede smil breder sig over deres ansigter, mens den ene af mændene styrer dronen rundt med en stor fjernbetjening.Den skal overvåge, at der ikke kommer uvelkomne gæster til området. Ingen af mændene vil svare endegyldigt på, hvem de »gæster« er.Men der bliver nikket indforstået en gang imellem, når jeg spørger, om det blandt andet er Loyal to Familia (LTF) - en af de bander, der er i politiets søgelys.Banden har også udkigsposter i vinduerne.Og hvis politiet kommer for at foretage en ransagning, bliver medlemmerne advaret af båthorn.Så kan de personer, som har pistoler på sig, nå at fordufte, siger Plomo.Plomo vil ikke sige, hvilke af medlemmerne der bærer pistol. To af mændene har skudsikker vest på og en Brothas-kasket, men Plomo vil heller ikke forklare hvorfor. Han har ikke selv en vest på. Han spørger, om jeg vil gå en tur.Han vil have en kop kaffe og siger advarende, at vi skal bevæge os ud af boligkvarteret.Hans stemme er hæs på grund af en rift på stemmebåndet, siger han.Er du bange for at blive skudt, når vi bevæger os ud på gaden? »Den dag, jeg skal dø, er bestemt på forhånd.Det kan jeg ikke ændre ved.« Er du bekymret for, at den dag er i dag? »Nej,« siger han, men spejder alligevel ned ad vejene, mens vi går.Hvorfor er du medlem af en bande? Ville det ikke være bedre at leve et roligt liv i et parcelhus med en labrador og en sød kone? »Det lyder kedeligt.« Men sikkert sjovere end at kigge sig over skulderen, hver gang du krydser vejen? »Jeg kan godt lide spændingen,« siger Plomo.Han fortæller, at han er 32 år og uddannet smed.Kunne det ikke være fedt at arbejde som smed, købe et hus i Hillerød og ikke være i politiets søgelys? »Jeg kan ikke lide ordet fedt. Det har fuldstændig mistet sin betydning. Alle siger ' fedt nok' uden at mene det. Jeg har i øvrigt haft et hus i Hellerup. Naboerne havde ondt i røven over, at jeg havde en stor Mercedes - som om jeg havde snydt.« Er det ikke snyd, hvis almindelige mennesker arbejder hele deres liv, overholder reglerne i samfundet, men alligevel ikke har råd til en Mercedes, mens du kan købe en, fordi du er kriminel? »Alle snyder.« Vores samtale løber konstant ud ad en bestemt tangent.Det ene øjeblik taler vi om Hellerup. Det næste øjeblik siger han, at han ved mere om dansk historie end mig. Og pludselig falder snakken på bordelmiljøet i København, som han hævder, at LTF sidder tungt på.Så du foretrækker et liv som pusher og bordelejer frem for et liv som smed? Han stopper op. Det afslappede smil er med ét forsvundet fra hans ansigt, og han kigger hårdt på mig, før han siger: »Jeg har aldrig købt eller solgt en kvinde.« Han holder blikket fast, indtil han øjensynligt føler, at jeg har fattet budskabet. Han bliver ikke vred over spørgsmålene. Hvis han ikke vil svare, lader han ganske enkelt være. Da jeg refleksmæssigt retter hans grammatik, griner han og siger, at det aldrig har været hans stærke side.HashmarkedetMen når de andre mænd er i nærheden, og jeg forfølger et emne, han ikke vil tale om, kan hans grimasse skifte på et øjeblik. Så minder han mig uden omsvøb om, hvem det er, jeg taler med.Når hans tone skifter, skifter grimassen hos de andre mænd synkront. De holder op med at smile, indtil Plomo virker glad igen.Vi er kommet tilbage til de andre. Jeg forklarer for hundrede og syttende gang, at jeg gerne vil høre deres version af, hvad konflikten handler om.Plomo siger, at han er træt af alle de journalister, der er i Mjølnerparken for tiden. DR laver radio derfra, Radio24Syv har været forbi.TV 2 har de allerede talt med, og så var der Ekstra Bladet.Nu får danskerne forklaringen. Én gang for alle, siger han.»Det kan alligevel være lige meget. Hvad så, hvis hele Danmark ved det,« siger han.»Du havde ret, da du spurgte, om det handlede om hash. Jeg sagde, at det kun handlede om, at LTF forsøgte at rekruttere unge børn fra Mjølnerparken. Det handler det også om.Helt ærligt. De rekrutterer drenge helt ned til 12-års alderen,« siger han. En af de andre mænd i slænget har tidligere fortalt, at han opdagede, at hans 12-årige nevø var stik-i-rend-dreng for LTF.»Der er mange små irritationer. Men den største er hash-markedet,« siger Plomo.Kamp om millionerBrothas havde en aftale med danske bagmænd i Spanien, siger han. Det er bagmænd, som Brothas har haft en aftale med igennem mange år.Brothas havde i en periode fokus rettet mod »andre anliggender«. Plomo vil ikke uddybe.Heller ikke da jeg spørger, om det var interne stridigheder.Imens drog LTF til Spanien og lavede en ny aftale med bagmændene, siger han: »LTF har prøvet at stjæle en andel af vores marked. Vi gav bagmændene et ultimatum.Enten overholdt de den gamle aftale, eller også ville der ske ting.« Det vil han heller ikke uddybe, men siger: »Det er nemmere at føre en krig her i Danmark, hvor vi er på hjemmebane, end i Spanien.« Konkret handler det om flere ton hash, siger han. Mændene vil ikke sige, præcis hvor stor en omsætning de er gået glip af, men det er »flere millioner de seneste måneder«. Men det handler også om andre varer. Jeg spørger, om det er våben eller kokain.»Ikke hårde stoffer. Der er mange flere penge i hash. Alle ryger hash.«.»Ingen vil ramme uskyldige«Berlingske har forelagt Plomos forklaring for Københavns Politi. De vil ikke officielt be-eller afkræfte historien. Dog siger fungerende politiinspektør Torben Svarre, at konflikten kan have baggrund i en kamp om markeder.»Hvis han siger til dig, at det er billedet, er det meget muligt,« siger Torben Svarre.Han fortæller, at konflikten ifølge politiets oplysninger også skyldes, at Brothas' modpart har ekspanderet voldsomt i løbet af foråret.Efterhånden har bandekonflikten dog udviklet sig til en hævnspiral.Tilbage hos Plomo i Mjølnerparken.Hvorfor skal jeres konflikt om hash gå ud over uskyldige borgere i København? »Brothas har ikke skudt efter uskyldige.« Skal danskerne være bange for at gå ud på gaden på Nørrebro? »Nej da. Det er blæst helt op. Der er ingen af os, der vil ramme uskyldige. Det er der ingen bandemedlemmer, der vil. Der er større risiko for at blive dræbt af en bikube - jeg mener det. Jeg læste engang, at der var to om året, som blev ramt af bikuber.« Men uskyldige er alligevel blevet ramt? »Ja. Hvis du ligner os, går med hættetrøje, og vi forveksler dig med en anden, kan det selvfølgelig ske,« siger den anden mand.Er det korrekt, at I har slået jer sammen med andre bander mod LTF? »Dem, der er her nu, har altid været her.« Hvordan stopper vi konflikten? Mere politi? »Forebyggende arbejde. Det er den eneste løsning. Der er allerede politi overalt. De er bare ikke alle i uniform,« siger han og nævner flere steder, hvor han hævder, der sidder politi.Det er næppe overraskende, at et bandemedlem ikke anbefaler flere ressourcer til politiet? »Tror du, jeg holder op, fordi der er mere politi? Jeg boede engang i en lejlighed under to politibetjente. Tror du, jeg bare holdt op i den periode? Tror du, ulven bekymrer sig om, hvor mange får, der er?«.Online valutaJeg spørger, hvad der kan få ham til at stoppe.Han svarer ikke. Men siger i stedet: »Jeg er født og opvokset i Danmark. Jeg har kun dansk pas. Jeg kan ikke smides ud.« Du ligner ikke en, der normalt tjener mange millioner. Hvad gør I med pengene? »Der er jord at købe i udlandet. Vil du virkelig vide det? Dopamin. Haha,« siger han og læner sig frem mod mig, før han siger: »Jeg køber bitcoin.« (online betalingssystem og en virtuel valuta, der kan bruges mange steder på internettet, red.) Plomo griner og byder på frugt, som de andre mænd har hentet.Han vil ikke svare på, hvornår konflikten stopper mellem banderne i København. Først siger han, at konflikten først lige er begyndt.Men han trækker det tilbage igen og kalder det en joke.En ung mand i skudsikker vest kommer løbende.Politiet kommer og foretager en ransagning, siger han. Der går lidt tid, og intet sker.Så rejser Plomo sig og siger, at jeg vist også har fået svar på mine spørgsmål.Hans tone lægger ikke op til, at jeg kan blive hængende, og han følger mig ud til vejen.hhol@berlingske.dk Du havde ret, da du spurgte, om det handlede om hash.Plomo, talsmand for banden Brothas.Fakta: BAG OM HISTORIEN AnonymitetDe seneste dage har Berlingske besøgt Mjølnerparken. Her har vi talt med en gruppe mænd, hvoraf flere vedkender sig at tilhøre den kriminelle bande Brothas. Andre betegner sig selv som »civile«. Berlingske kender til flere af mændenes identitet, men vælger ikke at oplyse det i artiklen.Politiet er blevet forelagt Brothas forklaring og siger, at billedet, Brothas tegner, er en mulig forklaring på konflikten.Bandekonflikten i København har hidtil resulteret i 23 skudepisoder.
Det bliver det sidste interview. Nu skal det være slut med journalister, som kommer rendende i Mjølnerparken. Sådan siger Plomo fra Brothas. Berlingske bringer her gruppens egen version af baggrunden for bandekonflikten i København.
Den amerikanske økonom og byforsker Richard Florida klappede i sine hænder, da den kreative klasse begyndte at flyttede til byerne i 1990erne og nullerne. Ja, faktisk var det ham selv, der opfandt begrebet og gjorde det alment kendt i sin bestseller fra 2002, »The Rise of the Creative Class«. Her argumenterede han for, at det var faggrupper som IT-folk, iværksættere, forskere, journalister og kunstnere - den såkaldte kreative klasse - som skulle være med til at skabe udvikling og vækst i samfundet.Derfor var det afgørende for byernes fremtid, at netop denne gruppe søgte mod verdens metropoler, hvilket i høj grad skete op gennem nullerne.»Over de seneste årtier er velhavende og veluddannede mennesker strømmet tilbage til byerne, især i USA, men også i andre dele af verden. For eksempel London, New York, Bosten og Paris, men også byer som Stockholm og København har en koncentration af talent, økonomiske aktiver og firmaer i vækst,« konstaterer Richard Florida over telefonen fra Toronto i Canada, hvor han er bosat.Nedslidte kvarterer blev forvandlet til kreative og spændende områder. De blev så attraktive, at boligpriserne strøg i vejret, og det, Richard Florida havde håbet på, nemlig at den kreative klasse ville være med til at skabe en mere inkluderende storby, hvor der var plads til alle, skete ikke. Tværtimod.Nu - 15 år senere - gør han status med bogen »The New Urban Crisis«, hvori han beskriver, hvordan tilflytningen til byerne har ført til stigende ulighed. Det, som han kalder »den mørke side af den urbane genkomst«. »Jeg kalder det for »winner-take-all« -urbanisme.Det er et fænomen, vi har set inden for vores økonomi generelt, hvor få løber med gevinsten.Vi ser det med musik-og sportsstjerner, men også med CEOs, som tjener hundrede gange mere end en arbejder, og forskellen er steget markant de seneste år. Urbanismen har samme mønster. Relativt få byer på verdensplan, færre end 100, løber med gevinsten og efterlader resten bag sig.« Vinderbyerne kalder han »superstjernebyer« med elitekvarterer, hvor få har scoret gevinsten. På første og andenpladsen ligger henholdsvis New York og London.»Selv inden for de byer, der er vinderbyer, er uligheden steget. Fordelene har koncentreret sig nær centrum, metrostationer og i smukke forstæder med god udsigt, mens andre kvarterer sakker bagud,« siger Richard Florida.Og det er ikke kun den kreative klasse, der har fået øjnene op for byernes lyksaligheder.Også stenrige, som investerer i ejendom, er kommet til, og en stor del af deres lejligheder står tomme noget af året. Svaret på udviklingen i USA skal til dels findes i en skrumpende amerikansk middelklasse, som er med til at forstærke uligheden, fortæller Richard Florida.»Den gamle, urbane krise handlede om, at middelklassen forsvandt til forstaden. Nu ser vi på tværs af samfundet, at middelklassen i det hele taget bliver mindre. En tredjedel af befolkningen i USA er privilegeret og bor i privilegerede områder sammen med mennesker, der ligner dem selv, mens de 66 procent bor i mindre privilegerede områder. Den stigende geografiske ulighed er en del af kernen i den urbane krise, som vi ser nu.« København er ikke med på listen over »superstjernebyer« i modsætning til for eksempel Stockholm. Men selv om der er en række store forskelle mellem eksempelvis den amerikanske og den danske udvikling, findes der også paralleller, mener lektor i bysociologi ved Roskilde Universitet Peter Skriver.Han har fulgt udviklingen siden 1970erne, hvor han som ung forsker købte en ejendom på tvangsauktion på Christianshavn sammen med en flok venner. På det tidspunkt var det nærmere undtagelsen end reglen, at man som veluddannet valgte at bo midt i København frem for i forstaden.»Vi var blandt de første, der købte et hus i byen, men flere kom dryssende hen ad vejen.København var ved at gå fallit, og pludselig flyttede folk ind i byen og fik den bygget op i deres eget billede. Efter Christianshavn kom Indre Nørrebro og Pisserenden. Det var med til at revitalisere København, så ingen syntes, det var et problem, efterhånden som det tog fart i 1980erne og 1990erne.« På Vesterbro gik det ekstra stærkt på grund af en byfornyelseslov, som betød, at staten og kommunen betalte cirka halvdelen af den fornyelse, der fandt sted.»Først gav en ny lov om salg af private udlejningsejendomme mulighed for at omdanne store dele af brokvarterernes lejekaserner til andelsboliger. Så gav byfornyelsesloven mulighed for modernisering og sammenlægning af de små lejligheder til familieboliger med store huslejestigninger til følge. Og da den nye lov om belåning af andelsboliger kom, steg priserne enormt,« siger Peter Skriver.Det var cirka samtidig med, at Richard Florida udgav sin bog om den kreative klasse. Her i avisen refererede vi i 2005 til en undersøgelse, der viste, at 40 procent af den danske arbejdsstyrke faktisk tilhørte den kreative klasse, og at denne foretrak at bo i større byer, uden at det dog nødvendigvis behøvede at være i København.Netop Københavns Kommune gjorde en indsats for at tilbyde de ressourcestærke et godt alternativ til forstaden, og de tog Richard Florida med på råd.Kort efter udgivelsen af hans bog inviterede Københavns Kommune, Hovedstadens Udviklingsråd og Wonderful Copenhagen Florida til byen for at tale om, hvordan København kunne komme med på vognen i den såkaldte »Creative Age«, og hvordan man skabte en by, der tiltrak den kreative klasse.Richard Florida mener, at København - med det kendskab, han har til byen - har flere af de samme træk som de såkaldte »superstjernebyer« : »I forhold til dens størrelse er jeg sikker på, at det er en stor koncentration af viden.« I hvert fald er priserne kun gået én vej de seneste år bortset fra en kort opbremsning under finanskrisen. Det har blandt andet medført, at hvor København plejede at være opdelt i mere og mindre velstillede kvarterer, er det nu svært at finde et område, der er til at betale, mener Peter Skriver.»I flere år har der været en social opdeling i København, men nu bliver kommunen stort set støvsuget for indkomstgrupperne middel og nedad. Efterhånden er det kun 20-25 procent af boligerne, der kan betales af mennesker på almindelige indkomster. Skolelærerne, sygeplejerskerne og politibetjentene er der nok ikke plads til længere.« I Danmark diskuterer vi også hovedstad versus mindre privilegerede byer og områder, siger Peter Skriver: »Innovation foregår, hvor der både er penge og innovative sjæle, og det er først og fremmest i København med Københavns Tekniske Universitet, IBM og alle de nye centre. Så drypper det også på Aarhus og Odense, men alt i alt er det med til at skabe en polarisering.« Trods den noget nedslående titel på sin nye bog kommer Richard Florida også med en løsning. Under overskriften »urbanisme for alle«, appellerer han blandt andet til, at der bliver pillet ved nogle strukturelle uligheder. Med andre ord skal byerne sørge for billige boliger til de mindre privilegerede. En diskussion, der også kører på højtryk i København.Men selv i en by som København, hvor 25 procent af alt nybyggeri fremadrettet skal øremærkes til almennyttigt, er den målsætning svær at nå, mener Peter Skriver.»Der er en overgrænse for, hvor meget almennyttigt boligbyggeri må koste, men man presser den jo ud til sidste dråbe, og så er de nye boliger altså dyre. Mit gæt er, at det ikke er den dårligt stillede del af lavindkomstgrupperne, der flytter ind. Det er derimod skolelæreren og betjenten. Hvis man kun vil have vækst, kan man ikke løse problemet omkring mangfoldighed,« siger Peter Skriver, der frygter, at vi kommer til at se en ny slags boligboble med luksuslejligheder i kvarterer som Nordhavnen.»Man kan undre sig over, at der kan blive ved med at være mennesker, der har råd til en husleje, som ligger fra 35.000 kroner om måneden og opad. Man kan jo ikke blive ved med at flytte folk fra villaerne i Nordsjælland og ind til byen, for så ville priserne på villaer i Nordsjælland falde, og det gør de jo ikke. Tværtimod.« Når København ikke er med på Floridas liste, undrer det ikke forskningschef ved Statens Byggeforskningsinstitut Hans Thor Andersen, der peger på, at priserne trods alt ligger noget lavere her.»Det er ikke så dyrt i København som i London eller bare Stockholm,« siger Hans Thor Andersen, som mener, at vi er midt i et »boom« lige nu.»Boligmarkedet er blevet en meget stor del af baggrunden for de økonomiske op-og nedture, fordi vi lader det køre meget frit. På et tidspunkt står køberne af, og så kommer det frie fald i priserne igen.« Hans Thor Andersen mener ikke, at det er afgørende, at studerende ikke kan have egen bolig i et af byens kvarterer.»Men kassedamen og buschaufføren skal også have et sted at bo.« Når det er sagt, mener han, at det er vigtigt også at se på de positive sider af udviklingen.»København er ved at få rettet op på det svigt, der var under forstadsudviklingen i 1960-1980erne, hvor det kørte ned. Nu er det ved at hænge sammen. Det er ikke sådan, at København er den rigeste kommune i Danmark, men det er heller ikke den fattigste. Der er flere, der har arbejde, og et meget bedre indkomstgrundlag.Det er jo godt for Københavns Kommune og hele Danmark.«.kais@berlingske.dk »Man kan jo ikke blive ved med at flytte folk fra villaerne i Nordsjælland og ind til byen, for så ville priserne på villaer i Nordsjælland falde, og det gør de jo ikke. Tværtimod.« Peter Skriver, lektor i bysociologi ved Roskilde Universitet.Fakta: Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.Richard FloridaFødt i 1957, New Jersey. Er uddannet professor med speciale i økonomi, sociologi og geografi. Han er bosat i Toronto, Canada.Florida har argumenteret for, at »de tre Ter« er afgørende for, at den kreative klasse slår sig ned i en by og skaber økonomisk vækst. De står for teknologi, talent og tolerance.I sin bog fremhæver han, at mens en CEOs løn er steget med 940 procent fra 1978 til 2015, har en gennemsnitsarbejder i samme periode oplevet en lønstigning på ti procent. Det danner udgangspunkt for det, han kalder winner-take-all-økonomi.»The New Urban Crisis« er udkommet på forlaget Basic Books. Den er endnu ikke oversat til dansk, men kan købes på saxo.com for 254 kroner.Begrebet »super star city« er baseret på en række faktorer som økonomisk output per indbygger, investeringsindustrier, infrastruktur og livskvalitet.De første syv byer på listen er New York, London, Tokyo, Hongkong, Paris, Singapore og Los Angeles. Stockholm ligger på tiendepladsen.
Først kom den kreative klasse og gjorde byerne interessante igen, men lige nu ser vi bagsiden af medaljen med stigende ulighed, skriver den amerikanske økonomiprofessor Richard Florida i sin seneste bog, »The New Urban Crisis«. Men har krisen også ramt København? B har talt med Florida selv og spurgt to danske eksperter.
Der er nogen, der bare har den. Stemmen. Den, der uden autotune eller andre moderne fiksfakserier bare går rent ind. Menneske til menneske.Som nedbryder lytterens panser med en potent blanding af skrøbelighed og råstyrke.Og synger sig helt derind, hvor man ikke kan undgå at gå påvirket fra mødet.Sådan en stemme har Katinka Bjerregaard.Jeg får den selv at mærke på egen krop, da hun sammen sin musikalske makker Simon Ask Ladekarl trækker sangen »Du tænker ikke« op i et stormfuldt klimaks, der fylder hele den lille stue i Ladekarls fjerde-sals-lejlighed på Nørrebro. Det er råt, følsomt og nærmest overmandende intenst. Som at blive kastet ind i -og rundt af -et andet menneskes følelsesmæssige turbulens.Det er her i stuen, at duoen, der i 2014 blev udvidet til en kvartet, har indspillet og produceret al Katinkas musik, der på trods af dens hjemmekrøllede udgangspunkt, har givet genlyd langt uden for lejlighedens beskyttende vægge.Katinka-projektet begyndte, da Katinka og Simon forsøgsvis begyndte at lave musik sammen tilbage i 2012. Resultatet blev debutep'en »I Røntgen« (2014), og siden er det gået støt og roligt fremad. I 2015 var de blandt vinderne i DRs Karrierekanonen og spillede senere samme år til Kronprinsparrets Priser.I 2016 tog de et stort kunstnerisk skridt frem med EP nummer to, »Lufthuller«, og spillede desuden på Roskilde Festival, mens 2017 startede strygende med en Steppeulv-pris som Årets Håb.På næste fredag er de omsider klar med debutalbummet, »Vi er ikke kønne nok til at danse«, der føjer nye lag til ikke bare Katinkas på én gang mundrette og poetiske favntag om de store og svære følelser, kærlighed, sex og venskab, men også Simons underfundige lydunivers, hvor det organiske og det elektroniske møder lyden af manipulerede hverdagsobjekter som en støvsuger, en kaffekande eller et hårspænde.Hvordan startede din musikalske løbebane, Katinka? »Jeg har altid været meget fascineret af tekster.Min far sang altid »Lystige Viser« for mig.Jeg kunne blive helt overvældet af »Jens Vejmand«. Jeg har altid haft det danske sprog helt inde under huden og har altid haft meget tekstklæbehjerne.Jeg kan huske alle mulige rim og digte og skrev min første sang som 10-årig.Den handlede om en sømand. Det var ikke noget jeg tænkte videre over. Det var bare noget, jeg gjorde.« Jeg læste et sted, at din far oversatte Nick Cavetekster for dig, da du var barn.»Ja, det er rigtigt. Jeg kan huske, at bare det at lytte til Nick Caves »Murder Ballads« var vildt ubehageligt. Også selvom jeg ikke forstod engelsk overhovedet. Der var bare et eller andet galt. Min far er meget teatralsk ligesom mig, så han sad og oversatte med en meget mørk røst. Jeg syntes, det var så uhyggeligt.Og vildt, at musik kunne give sådan en fysisk reaktion. Og det er måske også det, jeg selv søger, når jeg står på scenen. Både helt egoistisk at skabe en fysisk reaktion hos mig selv, men forhåbenligt også hos publikum.Jeg har altid sunget rigtig meget og gået meget op i tekster. Og altid været rigtig glad for rampelys og opmærksomhed -jeg har et divaproblem, som min veninde Marie (Hageltorn, der også er med i bandet, red.) siger -men har aldrig rigtig turde bruge det til noget. Eller troet at jeg var god. Det tog lang tid, før jeg troede på det selv.« Der er mange følelser på spil i dine sange. Det lyder som om, at de kommer fra et meget personligt sted? »Ja, da! Alt er mine følelser. Der er ikke noget, der er fake. Der er ikke noget, der er forceret.Det er mine følelser og mine oplevelser i alle mulige henseender. Det kan jeg godt lide.« Vil du beskrive dig selv om et mennesker i dine følelsers vold? »Der var en, der talte om at være »i sine følelsers voldgrav«. Det har jeg altid følt, at jeg var. Men det er på mange forskellige måder.Jeg får ondt i maven, hvis jeg kan mærke, at vi tager en forkert beslutning i bandet. Jeg har meget kroppen med. Men det er meget vigtigt, at det ikke bliver sådan noget følelsesporno.Folk skal ikke have ondt af mig. Metaforer kan gøre noget ynkeligt, grimt og ubehageligt til noget smukt og håndgribeligt. Det er jo det, jeg bruger al min tid på. At sætte ord og billeder på følelserne, så man kan acceptere dem. Når man har nedfældet sine følelser som en sang, så ejer man ligesom følelserne.« Hvor er I nu i forhold til, da I udgav jeres første sange? Simon: »Groft sagt kan man sige, at Katinka er et naturtalent, der har kunnet rigtig meget fra start af. Jeg har derimod skulle lære at producere og er helt klart blevet bedre med tiden.Da vi startede, kunne jeg jo ikke lave andet, end det vi gjorde. Nu har jeg lidt flere farver på paletten. Katinkas måde at synge på har dog også ændret sig. I starten var det pigeværelsespoesi -meget sødt det hele -men med tiden opdagede hun, at hun var meget mere punk.« Katinka: »Det er sjovt, for jeg var faktisk rimelig punk i gymnasiet. Jeg tror også, at jeg blev lidt provokeret af at høre radioværter, der blev ved med at sige, »her kommer der et nummer med en pige, der synger rigtig stille«. Det er fucking ikke stille det her musik! Og jeg er slet ikke særlig stille!« Katinka, det har måske krævet noget mod at vise den side af dig selv? »På en måde er jeg glad for, at vi ikke lynhurtigt havde et hit som The Rumour Said Fire med »The Balcony« eller Ulige Numre havde med »København«. Vi har haft tid til at finde vores gang i verden, fremfor at blive smidt ud i den. Jeg synes, det har været en lang proces endelig at kunne stå på en scene med sine små fusser solidt plantet. Og kunne sige: »Det er det her, jeg gør. Jeg synger om kærlighed, jeg synger om sex og liderlighed og grimhed.« Det er også dele af mig, som vi holdt lidt mere gemt i starten.« Hvad får I ud af den her lidt Storm P-agtige tilgang til jeres produktioner? Simon: »Det er ikke en gimmick. Det har meget været noget med at bruge de lyde, der er omkring én. Vi optager i et hjemmestudie og jeg er autodidakt producer og har lært det her.Vi kunne også have købt en pakke med samples, men så ville det ikke være vores udtryk. På »Du tænker ikke« ligger der f. eks. en støvsuger fra start til slut. Ikke fordi der skulle ligge en støvsuger, men fordi det giver noget nice atmosfære og støj.« Katinka: »Jeg har altid haft det sådan, at det ikke skulle lyde poleret. Sådan lyder jeg ikke selv. Det ville være mærkelig, hvis det hele lød perfekt.« Simon: »Jeg prøver at kombinere følelsen i det håndspillede og gamle, og så det moderne, som bare lyder anderledes. Jeg gider personligt aldrig høre på sådan nogle genre-covers, hvor folk prøver at lyde og ligne noget fra 1968.Når nu Katinka er så meget 1: 1 med sine sange og følelser, så ville det være utroværdigt, hvis ikke også musikken afspejlede, at den er lavet i 2017. Der skal være en sammenhæng. Og der prøver jeg at lave noget, der har kvaliteterne fra det gamle, men på en moderne måde. Det kunne f. eks. være ved at køre Katinkas ukulele gennem en gammel forstærker og manipulere den på den måde.« Hvad handler titelnummeret, »Vi er ikke kønne nok til at danse« om? Katinka: »Sangen handler om vores møde med musikbranchen. Lige pludselig er der nogen, der hiver i en, og gerne vil have, at man gør noget bestemt. Jeg fik at vide, at jeg kunne blive den nye Amy Winehouse, hvis jeg havde lyst. Men vi har ikke lyst til at være den nye Amy Winehouse. Vi har lyst til at være os. Vi følte også, at folk undervurderede os lidt i starten, da vi var med til de første møder i Karrierekanonen-regi. Vi ligner ikke et rockband. Der er ikke nogen af os, der har læderjakker på. Så det var meget en proces, hvor vi skulle acceptere, hvem vi er, hvad vi ikke kan være, og hvad vi i hvert fald ikke har lyst til at blive.« Mange af sangene handler om ulykkelig kærlighed.Hvad ville der ske, hvis du blev lykkelig? Tror du, at det ville gå ud over din sangskrivning? »Det ved jeg ikke. Jeg er faktisk forelsket lige nu og skriver stadig sange. Og omvendt så stopper jeg jo heller ikke med at skrive dagbog bare fordi, at der sker noget godt. Jeg tror, at der er mange forskellige måder at være lykkelig på. Men glade sange bliver bare aldrig min force. Jeg kan heller ikke lide at høre glad musik.Og er der overhovedet nogen, som altid er lykkelige? Man kan være lykkelig i nogle minutter.Men jeg tror ikke på lykken som en permanent tilstand. Sådan er livet ikke.«.micg@berlingske.dk Fakta: KATINKAKatinka er i virkeligheden et band, der ud over Katinka Bjerregaard (sang og ukulele) består af Simon Ask Ladekarl (guitar og produktion), Marie Hageltorn Christiansen (keys og vokal) og Tobias Pedersen (trommer).Blev dannet i 2012 og har siden udsendt to EPer.Var blandt vinderne af DRs Karriere-Kanonen 2015.Udgiver fredag 31. marts debutalbummet »Vi er ikke kønne nok til at danse«. Spiller en lang række koncerter rundt omkring i landet i de kommende uger.
Da pladebranchen fik ørerne op for hende, sagde de, at hun kunne blive den nye Amy Winehouse. Men Katinka har kun lyst til at være sig selv. Med hud og hår, store følelser, støvsugerlarm og tekster fra kærlighedens komplicerede minefelt.
Beskeden var ikke til at tage fejl af, da chefpolitiinspektør Jørgen Skov fra Københavns Politi mødte pressen en af de første dage i august. Døgnet forinden var to unge mænd var blevet beskudt af bandemedlemmer. Deres forbrydelse: at være på det forkerte sted på det forkerte tidspunkt.»Det er især unge mænd i alderen 17-25 år, der er udsat. Hvis man tilhører den gruppe og færdes i de udsatte områder, vil jeg sige sige: Pas godt på jer selv,« sagde Jørgen Skov.Hvis det punkt ikke allerede var indtruffet, så gik alvoren nu op for København og resten af landet. Der var nu områder i Hovedstaden, hvor man som almindelig borger skulle se sig over skulderen, hvis man ville være sikker på ikke at blive skudt. Senere i august blev flere uskyldige ramt af skud. Det samme gjorde flere bandemedlemmer. Kon-flikten mellem de to bandegrupperinger Loyal To Familia og Brothas fortsatte og kulminerede i november, hvor tre unge mænd blev dræbt inden for 10 dage.Teenagedrenge fik af deres forældre at vide, at de godt kunne droppe hættetrøjen, og halalslagteren talte dunder mod banderne.Hans forretning kørte dårligere, end den havde gjort i 20 år. Med forsvarsfly til 15.361 kr. i timen, helikoptere og nye motorcykler tog politiet kampen op mod bandemedlemmer, som siddende på knallerter uden sidespejle kørte ud og skød omkring sig, hvor de håbede på at kunne ramme deres fjender.Men nu er der ro på. I hvert fald på gadeplan.For en gruppe forældre mæglede mellem de to bandegrupperinger, og de præsenterede aftalen som en »våbenhvile.« Men kan dybt kriminelle grupperinger indgå våbenhvile i danske gader, og det er legitim måde at håndtere voldelig konflikt på? Nej, sagde store dele af det borgerlige Danmark, og Socialdemokratiet bakkede op.Parallelsamfund i fuldt flor, lød det, mens andre pointerede, at nu engagerede etniske grupper på Nørrebro sig endelig. Faktum er, at forældrene sagde fra, og siden en far fra Nørrebro stillede sig op til at borgermøde og erklærede "våbenhvilen," så har der ingen skudepisoder været.Nu sidder mere end 60 bandemedlemmer i fængsel - nogle i varetægt, mens andre har fået deres dom. På ugentlig basis anholder og sigter politiet unge mænd, som menes at have en del i bandekonflikten, og politiets indsats er ikke slut endnu, lyder det.Politiinspektør Torben Svarrer kan ikke tælle på sine to hænder, hvor mange gange han har stillet sig foran politigården og fortalt pressen om politiets syn på konflikten.Han siger, at denne bandekonflikt adskiller sig fra tidligere, fordi den var så voldsom i en relativ kort periode. Han erindrer ikke tidligere konflikter, hvor volden var så massiv, da der var mest.I dag siger han, at situationen har ændret sig, men at der stadig færdes bandemedlemmer på Nørrebro, og derfor er der en latent risiko for, at konflikten blusser op igen. En risiko, som politiet er opmærksom på. Deres indsats på Nørrebro fortsætter, siger han, men den tilpasses de efterretninger, som politiet får.Røvryst og røvklaskI årets allerførste uger udspillede en anden konflikt sig. Ganske vidst af mere teoretisk karakter. De tre kvinder og selverklærede fjerdebølgefeminister Nikita Klæstrup, Ekaterina Krarup Andersen og Louise Kjølsen, som også går under navnet Girl Squad, havde provokeret den lidt mere etablerede feminist Mette Fugl. For de tre kvinder trampede ind på den kønspolitiske debatscene uden meget tøj på, men til gengæld med attitude til overflod.Du har ret til at klæde dig, som du vil, og du må gerne kræve din orgasme, lød det.Men Mette Fugl meddelte, at hun ikke kunne tage Girl Squad seriøst som feminister.Bunkeknald og røvryst er ikke vejen til en væsentlig og inkluderende kvindekamp, skrev Mette Fugl i Politiken.Men Girl Squad holdt fast i, at der i feminismen var plads til både Mette Fugl og røvryst.Louise Kjølsen alias Twerk Queen, mener »i al beskedenhed,« at Girl Squad »var med til at sætte gang i en heftig diskussion om ligestilling og feminisme.« »Den måde, vi greb feminisme an på, gjorde, at det kom ud til nogle folk, der ikke normalt taler om feminisme,« siger Louise Kjølsen.Hun mener, at det for få år siden var meget få personer, der sad på debatten om køn og ligestilling herhjemme, og at de mennesker i øvrigt var stort set enige med hinanden.»Nu er feminisme blevet allemandseje,« siger hun.Og Christian Groes, kønsforsker og lektor på RUC, giver hende ret. Girl Squad populariserede feminismen og gjorde den mainstream, siger han.»De tog en sag, som mange kan identificere sig med, nemlig det, at man gerne vil og må gøre sig lidt lækker. Det er der mange kvinder i flere sociale klasser, som kan relatere sig til. Tidligere har feminismen være præget af nogle mere elitære dagsordener, f. eks. flere kvinder på direktionsgangene.Den problematik berører jo reelt ikke flertallet af danskerne,« siger Christian Groes.Men hvad hjælper det egentlig helt almindelig kvinder, at Louise Kjølsen kalder sig Twerk Queen, ryster røv på tv og poserer i undertøj på sin Instagram-profil? Selv mener hun, at hendes måde at udtrykke sin seksualitet på også frigør kvinder, som ikke har lyst til at være lige så seksuelt eksplicitte. Bare historien om, at det er o. k.som kvinde at afvige fra normen, er positivt for alle kvinder. Og det ikke kun kvinderne, der er genstand for hendes feministiske aktivisme, siger hun.»Jeg ved, at vi har influeret unge mennesker helt ned til 12 år, som laver opgaver om vores bog i skolen. Vi når ud til nogle drenge, som ikke normalt beskæftiger sig med feminisme.Og der er voksne mænd, som måske kom for nogle flotte billeder, men som har forladt bloggen, Instagram-opslaget eller videoen med feminisme,« siger Louise Kjølsen.Men feminismen er blevet endnu mere mainstream end det. Den MeToo-bølge som de seneste måneder har ramt alverdens sociale-og etablerede medier, som var snakken ved ethvert julefrokostbord, og som fik Peter Aalbæk Jensen i fedtefadet, tvinger nu os alle til at tage stilling til feminisme, mener kønsforskeren.Han og Louise Kjølsen er enige i, at Me-Too allerede har afsat spor i, hvordan vi alle går og opfører os.»Jeg tror, MeToo har indprentet sig kraftigt i manges bevidsthed. De mange, mange vidnesbyrd har været så overvældende, at de har resulteret i spørgsmål, undren og - for nogle - endda erkendelse. Og den slags forsvinder ikke lige med det samme. Det har været en lille revolution,« siger Christian Groes.Men hvad så nu? Hvor skal den kønspolitiske debat bevæge sig hen? Først og fremmest er vi langt fra færdige med MeToo, spår både fjerdebølgefeministen og kønsforskeren. Men Louise Kjølsen har et bud på - og et håb om - hvad 2018 kunne bringe.»Det er ved at være tid til, at mænd organiserer sig og kæmper for, hvad der er god, sund og langtidsholdbar maskulinitet, som ikke ligger under for en forældet manderolle, hvor man ikke må tale om følelser, men gerne må sende uønskede dickpics til kvinder,« siger hun.Digital candy ? ossNetop dickpics - og hævnporno og digital mobning - er en del af den digitale virkelighed, som disse år brager sammen med vores fysiske verden. Der er forskellige spilleregler digitalt og "IRL", altså i det virkelige liv, og det stresser os, mener speciallæge i almen medicin og forfatter Imran Rashid. Han udgav i år bogen "Sluk," som var gentand for megen debat og, ifølge forfatteren selv, både »aha-og uha-oplevelser.« Her præsenterede Imran Rashid danskerne for, hvordan deres smartphones har tvunget dem ind i et dopamin-loop, og han råbte op til advarsel om digital afhængighed, og han bad også danskerne sige fra.»Langt de fleste kan et eller andet sted godt mærke, hvordan de er ved at miste kontrollen til big data-drevne platforme. De udnytter os til impulsdreven afhængighed,« siger Imran Rashid. Han kalder store dele af indholdet på Facebook og YouTube for »digital candyfloss,« som vi meget sjældent selv har bedt om.Imran Rashid tror, at vi i det kommende år kommer til at tale meget mere om, hvordan vi frigør os fra den konstante, mentalt belastende kommunikationsstrøm.For det er ikke slut med digital hovedpine.Det bekræfter Peter Kruse, som er sikkerhedsekspert i firmaet CSIS. Han minder om, at 2017' s første store nyhed var et YouSee-nedbrud af royale dimensioner. Ifølge ham er der intet, der tyder på, at lignende og måske endnu mere alvorlige it-sikkerhedsmæssige problemer ikke opstår i det kommende år.»I 2017 blev flere danskere end nogensinde før ramt hårdt af computerkriminalitet.Det har været alt fra dankort-svindel til ransomware, der stjæler vores data. Til gengæld er det, som om vi for alvor har fået øjnene op for den udfordring, der ligger i den enorme digitale omstilling, vores samfund går igennem i øjeblikket,« siger Peter Kruse.Kort før jul vurderede Forsvarets Efterretningstjeneste, at den største trussel mod Danmark ikke var terror, men derimod cyberkriminalitet.»Dengang man skabte det her lands infrastruktur, var der ingen, der vidste, at det hele skulle kobles til internettet. Det giver store problemer, og det må det også gøre fremover.Der er nok at bekymre sig om,« siger Peter Kruse.michael.thykier@jp.dk Mændene skal tage førertrøjen på i deres egen kamp. Det er ikke nok bare at hijacke kvindernes kamp og sige "hey, hvad med mændene? Det er også synd for os".Louise Kjølsen, cand. psych., Twerk Queen De udnytter os til impulsdreven afhængighed Imran Rashid, speciallæge og forfatter, om big data-drevne platforme.
Du skal se dig over skulderen. Du skal sikre dig mod banders, hackeres og patriarkatets overgreb, og du skal samtidig sige fra over for dem. Gemme dig for et og tage kampen op mod noget andet. Det gjorde danskerne i 2017, og gør du det fremover, står du ikke alene.
Lyset er slukket Ali Parnians bageri i bydelen Tingbjerg lidt nordvest for København.Dørene er lukkede, og de gennemtævede butiksruder er dækket til med gul tape.Indtil i lørdags drev den 19-årige iransk-fødte bageriejer sin forretning med hårdt slid, men ad flere omgange er hans butik blevet raseret af hætteklædte bøller.Torsdag og fredag blev butikkens ruder smadret af stenkast og kanonslag, og lørdag trængte fem maskerede mænd ind i bageriet, mens der var fyldt med spisende kunder.Med køller smadrede de på et halvt minuts tid alt fra kasseapparat, glasmontrer til borde og stole.Nægtede at betaleBageriet blev raseret, fordi Ali Parnian har nægtet at betale 100.000 kroner i beskyttelsespenge.Ekstra Bladet har talt med flere andre erhvervsdrivende i området, der i flere år har ligget på myndighedernes officielle ghetto-liste.Ingen af dem har lyst til at stå frem med hverken navn eller billede, men flere fortæller, at der de seneste år er blevet mere trygt i Tingbjerg, og at de er kede af, at en episode som denne nu ødelægger det hele Nogle få 100 meter længere nede ad vejen er stemningen på trods af weekendens voldelige begivenheder da også helt i top.Her har det lokale bibliotek sat en campingvogn med kulørte lamper, varm suppe og en popcorn-maskine op, og der bliver spillet backgammon, hyggesnakket og grinet.En af politiets patruljevogne er dog taktisk placeret nær campingvognen. Bare lige for at markere ordensmagtens tilstedeværelse.Altid problemerOmvendt er vinterkulden tyk af spændinger nede foran Ali Parnians lukkede bageri i går eftermiddag, da mørket langsomt falder på.Ingen henvender sig til Ekstra Bladets udsendte reporter og fotograf, men en gruppe unge mænd gør ikke det store for at skjule, at de holder skarpt øje med, hvad der foregår.En forbipasserende vil ikke stå frem i Ekstra Bladet, men løfter lidt opgivende på skuldrene til spørgsmålet om, hvorvidt der virkelig er blevet mere trygt i området over de seneste år.- Trygt? Der er altid problemer i Tingbjerg, siger han og trasker videre.Ali Parnian: Tusind, tusind takDa Ekstra Bladet i går eftermiddag fangede Ali Parnian på mobilen, havde han endnu ikke hørt fra Mette Abildgaard, der har samlet mere end 235.000 kroner ind til ham, men han har fra en journalist hørt om den generøse indsamling tidligere på dagen.- Jeg vil gerne sige tak til alle, der har hjulpet mig de seneste par dage.Jeg kommer aldrig til at kunne betale de penge tilbage, men hvis jeg nogensinde kommer til at kunne hjælpe nogen, der står i samme situation, som jeg gør nu, vil jeg gøre det. Det er et løfte, siger han.Usikker fremtidHvad fremtiden kommer til at byde på, ved han ikke, men én ting er han dog fuldstændig sikker på. Han vil ikke åbne butik i Tingbjerg igen.- Det kan jeg ikke. Ikke efter det her, siger han.Om han på et tidspunkt åbner et andet sted, ved han ikke - men han vil gerne, hvis bare han kan få lov til at drive sin forretning i fred.Politiet: Det er en alvorlig sagPolitiet jagter lige nu gerningsmændene bag weekendens hærværk og afpresningsforsøg mod Ali Parnians bageri.- Vi ser på sagen med stor alvor, og vi arbejder intensivt på den, siger Knud Hvass, efterforskningsleder ved Københavns Politi.Han fortæller, at politiet nu er ved at foretage afhøringer og sikre spor.- Vi ved endnu ikke, hvem gerningsmændene er. Men det er nærliggende, at det kan være nogen fra lokalområdet, fortæller Knud Hvass.- Det er en alvorlig sag. Det er fuldstændigt urimeligt, at en handlende ikke kan have sin forretning i fred, siger Knud Hvass.Ifølge Ali Parnian har flere andre butikker i området set sig nødsaget til at betale beskyttelsespenge, men denne oplysning har politiet hverken kunneT be-eller afkræfte.Jane blev også afpresset: Godt at Ali står fremEn, der lidt for let kan sætte sig i Ali Parnians sted, er Jane Birgitte Pedersen, som er indehaver af Café Viking på Nørrebro. For omtrent fem år siden stod hun nemlig i selvsamme situation, da hun ligesom bageren fra Tingbjerg nægtede at lade sig kue af folk fra bandemiljøet, der ville have hende til at punge ud.- Jeg synes, det er ganske forfærdeligt, at det er sket, men jeg synes, det er fedt, at Ali står frem. Det skal stoppes, og det er den eneste måde, det kan blive stoppet på.Nægtede at bukke underI august 2012 var flere små forretningsdrivende på Nørrebro udsat for afpresning.Beskeden fra klar: Host op med pengene, eller det vil få konsekvenser. Alligevel nægtede flere. Heriblandt Jane Birgitte Pedersen.Og så kom konsekvenserne.En dag fløj to store sten ind igennem ruderne til Café Viking, der ligger på hjørnet af Ægirsgade og Mimersgade i København. Men heller ikke det fik Jane Birgitte Pedersen til at bukke under for det, hun dengang kaldte ' ma-fia-metoder'.Hun råbte op, nøjagtigt som Ali Parnian gør det nu.- At han har så meget mod til at stå frem, synes jeg er godt. Der sker ikke en skid, hvis man ikke står frem. - Man skal ikke betale. Det må man aldrig nogensinde gøre, for så har de (afpresserne, red.) hold på en.km@eb.dk.K-politiker samler over 235.000 ind til AliDa den konservative gruppeformand, Mette Abildgaard, søndag aften startede en indsamling til fordel for Ali Parnian, var planen, at bageriejeren skulle have en buket blomster eller en æske chokolade.Modet er vendt tilbageMen noget kunne tyde på, at det bliver til lidt mere end et par tulipaner og en æske Anton Berg. mandag aften rundede indsamlingen nemlig 235.000 kroner.På Twitter skriver gruppeformanden, at pengene som lovet skal gå til små trøstegaver, men at de samtidig har givet Ali Parnian mod på at starte på en frisk med en ny butik.Selv er indsamlingens bagkvinde svært begejstret for støtten.- Det er jo fantastisk dejligt at se, at så mange vil støtte Ali og hjælpe ham videre.Men det er jo i virkeligheden bare et plaster på såret. Det vigtigste er, at de ansvarlige bliver anholdt, siger hun til Ekstra Bladet.rise@eb.dk ;km@eb.dk ;fish@eb.dk .Trygt? Der er altid problemer i Tingbjerg.Fakta: SIG NEJ TIL AFPRESNINGAnita Jensen på 73 flyttede til Tingbjerg for et halvt år siden med sin mand. De er glade for at bo i bydelen på trods af det noget blakkede ry.- Jeg føler mig tilpas og tryg her, siger hun og tilføjer: - Jeg ved godt, at de nogle gange skyder herude, men hvor gør de snart ikke det? Ash Toft Mikkelsen går på gymnasiet ikke langt fra Tingbjerg.Hun kommer dog ikke derude særlig tit.- Jeg kender ikke rigtig nogen derude, siger hun, og tilføjer at hun overordnet føler sig tryg i området omkring Tingbjerg.Hun har dog en lillebror på 13, som hun nogle gange kan være bekymret for.- Jeg vil selvfølgelig ikke have, at han bliver skudt. Men sådan ville jeg jo have det, uanset hvor jeg boede. Med mindre jeg selvfølgelig boede langt ude på Lars Tyndskids mark, hvor der aldrig sker noget. Karin og Richard Lund bor i Brønshøj ikke langt fra Tingbjerg.Richard arbejdede for syv-otte år siden som selvstændig snedker i området.- Der var aldrig nogen problemer, hvis bare man huskede at låse sin bil, siger han. Karin har en opfordring til de erhvervsdrivende i ghettoen: - De skal stå sammen og sige nej til afpresning. Det skal stoppes.
BESKYTTELSESPENGE: Fik besøg af fem maskerede mænd med køller, der gik amok i bageriet i københavner-ghettoen Tingbjerg.
Løb kun en tur i dagtimerne, vær ikke bange for at se fjenden i øjnene, sørg for at variere hverdagens rutiner, og hav styr på omgivelserne.Sådan lyder nogle af de mange råd, herboende amerikanske statsborgere netop har modtaget fra deres hjemlands ambassade i København. Under overskriften »Be a Hard, Unpredictable, and Less Inviting Target« gennemgår ambassaden i lyset af ikke mindst bandekonflikten, hvad amerikanere i Danmark kan gøre for at passe på sig selv.Den nye melding skal også ses i lyset af almindelig plattenslageri, lommetyveri og småkriminalitet i gader og stræder, og den kommer, kort tid efter at ambassaden i august midt i bandekonflikten udsendte en security message til alle amerikanere i København. Ambassaden henviste til dansk politi og opfordrede til særlig agtpågivenhed, hvis turen gik til Nørrebro, Nordvest, Brønshøj og Husum.Den nye besked fra ambassaden forklarer, hvordan det bl. a. handler om at undgå konfrontation ved at »overbevise mulige gerningsmænd om, at man er et sværere mål end andre potentielle ofre«. Dertil kommer en lang række gode råd såsom at undgå alt for forudsigelige rutiner i forhold til turene til og fra arbejde, indkøb, besøg på restauranter osv.»Et kropssprog, der udtrykker agtpågivenhed og selvtillid, lader mulige overfaldsmænd forstå, at man er klar over deres tilstedeværelse, og at man kan være klar til at forsvare sig selv. Vær ikke bange for at opnå øjenkontakt,« hedder det.Som amerikaner i Danmark siden 2000 og bosiddende på Bispebjerg kender Kay Xander Mellish kun bandekonflikten i København alt for godt. Men beskeden fra ambassaden er nok »over the top«, som hun formulerer det.»Alle kan blive ramt af en kugle, når der bliver skudt i gaderne. Men skuddene er ikke rettet specifikt mod amerikanere,« siger amerikaneren, der er blogger, foredragsholder og forfatter til bl. a. bogen »How to Live in Denmark«. Men, forklarer hun, danskere har ikke samme forståelse og oplevelse af vold og konflikt, som amerikanere har.»I USA er man vant til et vist niveau af vold, som man ikke er vant til her. I USA lærer man altid, hvordan man undgår at komme i sådanne situationer,« siger Kay Xander Mellish, der også har dansk statsborgerskab: »Kvinder i USA lærer, hvordan de skal håndtere et overfald. Jeg voksede op i Wisconsin i et sikkert nabolag, og der var vi også bevidste om det. Jeg har boet i New York sidst i 1980erne og i 1990erne, og der planlagde man altid dagen med risikoen for kriminalitet i baghovedet.Skulle man på natklub, orienterede man sig altid i forhold til omgivelserne. Det gør man ikke i Danmark.« Da hun bor på Bispebjerg i Nordvest og ikke langt fra Nørrebro, tager hun selv forholdsregler i forhold til banderne.»Jeg prøver at undgå at komme, hvor banderne opholder sig, og hvis det er, prøver jeg at komme der først på dagen. Jeg ved fra New York, at om morgenen sover banderne,« siger hun.Konsul på den amerikanske ambassade Rebekah Drame understreger, at meddelelsen er afstemt med udenrigsministeriet hjemme i USA, og at den skal læses i en amerikansk kontekst.Ikke i en dansk, hvor »Be a Hard, Unpredictable, and Less Inviting Target« kan lyde voldsomt i et ellers så fredeligt København.»Den henvender sig til amerikanske statsborgere, ikke danskere,« siger hun.Konsulen forklarer, at beskeden er sendt til alle amerikanere, der er registreret i Smart Traveler Enrollment Program. Uanset om de blot er på ferie i Danmark eller er blandt de cirka 20.000 amerikanere, der bor her.»Det er vores pligt at komme med sikkerhedsmeddelelser,« siger hun.Er du tryg her? »Jeg elsker det her med min familie,« siger hun.ejs@berlingske.dk Jeg ved fra New York, at om morgenen sover banderne Kay Xander Mellish, blogger, foredragsholder og forfatter.
Den amerikanske ambassade i København har sendt en besked til amerikanere i Danmark med en lang række gode råd til, hvordan de bedst kan begå sig midt i en bandetid og med lommetyve i bybilledet.
Her er repræsentanter fra den københavnske musikscene, de humanistiske fakulteter og den mellemøstlige verden. Grønthandleren for enden ved Nørrebrogade kæmper om fortovspladsen med caféer og små spisesteder, der bliver ved med at pible frem. Sådan har det langt fra altid været.Blågårdsgade har taget navn efter det kongelige slot Blågård, som lå her, længe inden Nørrebro blev anlagt. Blågård var afholdt af bl. a. den mentalt forstyrrede Kong Christian 7. og efter sigende brugt til royale orgier. Senere flyttede Danmarks første seminarium ind, men rigtig alvorligt blev det først, da stedet blev mål for englændernes bombardement i 1807. Under industrialiseringen opførte boligspekulanter elendige arbejderboliger uden lys, bad og toilet. Slumlejlighederne blev i forbindelse med 1970' ernes saneringer erstattet af moderne, men ikke videre tidssvarende boligblokke, der i dag indrammer Blågårds Plads. Mellem plads og fortov står en lav mur i granit med 22 meget interessante figurer af det arbejdende folk. De er udført af billedhuggeren Kai Nielsen, som bl. a. også kan opleves på Statens Museum for Kunst.Gaden, der ligger parallelt med Søerne og Peblinge Dosseringen, viser sig ikke mindst fra sin gode side i sommerhalvåret, hvor der er trængsel på fortovscaféerne - ofte i en sådan grad, at det kan være svært at bane sig vej gennem de mange cafégæster.HARBO BARHarbo Bar har et fint udvalg af øl fra bl. a. Thy og Ørbæk, og over indgangen hænger gadens smukkeste skilt, skabt af tegneren Jakob Martin Strid.Det er et rigtigt stamkundested, men på sommerdage og -aftener lokkes også udefrakommende af stemningen udenfor, hvor man sidder bænket ved langborde.Blågårdsgade 2D.GAO DUMPLING BARFå en bid af Hong Kong på Nørrebro, hvor makkerparret Tem Hansen og Tim Ho har åbnet Gao Dumpling Bar. Her er flere forskellige slags dumplings på menuen, og man får seks stk. for i omegnen af 55 kroner. Der er både vin og asiatiske øl til at skylle efter med, og der er mulighed for både at tage med hjem eller spise på stedet. Et godt pit stop på turen mellem gadens mange caféer.Blågårdsgade 3. www.gaodumpling.com.CAFÉ BLÅGÅRDS APOTEKCafé Blågårds Apotek er både værtshus og intimt spillested med livemusik af høj kvalitet, som ikke er genrebestemt - men ofte står den på jazz. Der er to ugentlige koncerter, som regel fredag og lørdag, samt under den årlige jazzfestival. Der er hyggeligt hele året indenfor, og i sommerhalvåret er der rift om de gode pladser uden for på fortovet.Blågårds Plads 2. www.kroteket.dk.KONCERTKIRKENRundt om hjørnet fra Blågårds Plads ligger Koncertkirken, der har både klassisk, rytmisk og elektronisk musik samt teater på programmet hele året rundt, og i både mol og dur. Kirken er opført i nygotisk stil i 1926 efter tegninger af arkitekten Andreas Clemmesen. Kirkens indre er overdækket af en hvælvet trækonstruktion, og alterbordet er dækket med farvede keramikfliser. Siden 2009 har kirken dannet ramme om renæssance-og middelaldermusik, ny kompositionsmusik, klezmer, lydkunst, kabaret, børne-og familliekoncerter og meget andet.Blågårds Plads 6A. www.koncertkirken.dk.VINHANENKig også ned ad sidegaden Baggesensgade. Her holder Vinhanen priserne nede ved at tappe vin direkte fra store metaltanke. Stedet er udsmykket af forskellige kunstnere - gulvet er f. eks. skabt af billedhuggeren Bjørn Nørgaard.Baggesensgade 13. www.vinhanen.dk.LIMITED WORKSAlle og enhver skal kunne have mulighed for at erhverve sig god kunst uden at blive ruineret.Mere eller mindre sådan er filosofien bag Limited Works, der gerne vil have almindelige folk med interesse for kunst væk fra nettet og ind i butikken.Her forhandles små, eksklusive oplag af håndlavede kunsttryk: silketryk, litografi, linoleum, kobbertryk og andre typer håndværk.Kunstnerne tæller bl. a. HuskMitNavn og Zven Balslev.Blågårdsgade 17. www.limitedworks.com.DET ARABISKE MADHUSAhaaa byder på hjemmelavet falafel, hummus, kufta og andre mellemøstlige specialiteter til SUvenlige priser, og selvfølgelig kan man også få lækre sandwich, bl. a. shawarma i fladbrød og meget mere. En rigtig god ambassadør for arabisk madkultur i et af hovedstadens områder, hvor den etniske diversitet er stor. N Blågårdsgade 21. www.ahaaa.dk.rejseredaktionen@pol.dk 
På Nørrebro i København mødes Ramallah og Vestbredden med Quartier Latin og Paris og reminiscenser af dansk arbejderkultur. I Blågårdsgade er der en særlig høj koncentration af kulturoplevelser, caféer og simple, men gode, spisesteder.
»Det er folkelig formidling af forskning i særklasse.« Sådan sagde tidligere uddannelsesog forskningsminister Sofie Carsten Nielsen engang om bøgerne ' Tænkepauser'. I de små bøger, der hver er baseret på et bestemt tema, forklarer danske forskere populært, hvad der egentlig ligger bag f. eks.begreber som ' tro', ' håb, ' kærlighed', ' monstre', ' frihed' og ' smerte'. Bare for at tage seks.Premiere i aftenTænkepauserne findes også som teater. I aften er der premiere på en ny omgang ' Tænkepauser Live' på Nørrebro Teater i København. Vi tog den nye vært, den rutinerede komiker Sebastian Dorset, på ordet og bad ham tage otte tænkepauser.Men udgangspunkt i ' Tænkepauser'-bøgernes titler.Frihed»Man har ikke rigtig frihed, hvis man ikke har penge. Frihed for mig er, at jeg ikke behøver at gøre de ting, jeg ikke har lyst til, eller som er ydmygende - udover det man SKAL gøre, som f. eks. at rejse sig op i bussen for gamle mennesker. Frihed for mig er, at jeg ikke skal hoppe og springe for en eller anden idiot. Frihed som begreb på et højere plan er taget som gidsel af nogle mennesker, der ignorerer, at andre, der må kæmpe for at få råd til at fodre deres børn, ikke har ret meget frihed.«.Fjendskab»Jeg er så konfliktsky. Jeg kan godt lide det, Stig Tøfting skrev om, at han havde en sort bog, hvor han skrev ned, hvem der havde fældet ham, så han altid kunne fælde ham igen næste gang, de mødtes. Det var en bytter. Jeg har ikke en sort bog selv. Jeg er mere typen, der bliver skuffet, når folk ikke giver mig det tilbage, som jeg synes, jeg har givet dem.Alle folk er flinke, indtil der kun er ét stykke kage tilbage. Vi er heldige i Danmark, at vi har meget kage.«.Familien»Det er de venner, man ikke har valgt. Det er et sæt, der blev udleveret ved fødslen. Med alderen er jeg blevet bedre til det med familien, jeg kan ligefrem glæde mig til, at vi mødes. Jeg er i den heldige situation, at jeg er blevet papfar. Jeg har udliciteret det med at få børn til min kæreste.Det er så dejlig nemt. Hvis en rigtig far siger, at han ' passer' sine børn, er der skældud: ' DU PASSER IKKE, DU ER DERES FAR!'.Hvis man som papfar henter sine børn fra skolen, er man en helt.«.Universet»Jeg ved intet om atom-eller kvantefysik. Jeg venter på, at nogen beviser den rette teori - nemlig at jorden er flad. Det fascinerer mig, at voksne mennesker bruger nætter og dage på at dokumentere, at jorden er flad med YouTubevideoer.Der er skræmmende, når folk med en lang uddannelse i ramme alvor siger, at 9-11 blev skabt af nogle reptilfolk, der dukkede op af jordens indre. Der findes en teori om, at VM i fodbold 1958 var fake, at det aldrig fandt sted  der er jo flere tusinde mennesker, der i så fald skal holde deres mund.«.Livshistorier»Jeg havde aldrig troet, at min livshistorie skulle blive et liv som komiker.Jeg er fra provinsen, hvor vi har det medfødte mindreværdskompleks, at det er dem ovre i København, der er sjove. Og så kan vi være heldige, at der er nogen, der kommer forbi på turné. Jeg opdagede i gymnasie-alderen, at man ikke nødvendigvis skulle kunne synge eller danse for at være sjov.Man kunne klare den ved at stille sig op på scenen og tale i en mikrofon ud fra noget, man havde forberedt.«.Monstre»Jeg er virkelig en tøsedreng, jeg har aldrig turdet se monsterfilm. Det er lidt fjollet. Uhyggelige film er jo kun uhyggelige, indtil man ser monstret. Jeg så engang en film med nogle får, der var blevet bidt iihjel. Da jeg så hajen, der viste sig at kunne gå på land, var den så sølle produceret, at jeg nærmest fik medlidenhed med den. Eller ' Dødens gab' - den er uhyggelig, indtil man ser hajen, der ligner et sætstykke, der er skubbet ind af tre hjælpere. Jeg er angst for kamphunde - det er det tætteste, man kommer monstre i indre København.«.Natur»Jeg er ikke det store naturmenneske.Når man endelig kommer ud i den, regner det. Den er defineret som det sted, som vi endnu ikke har ødelagt. Vi har nogle reservater, som vi passer på. Under min opvækst boede jeg i nogle små byer, hvor der dårligt er huse nok til, at det fortjener et byskilt. Men det har ikke givet mig et særligt nært forhold til naturen - når jeg cykler, når jeg altid at se et sted, hvor jeg tænker ' Hey, hvor er her egentlig flot'. Men der kommer altid en motorvej eller nogle kæmpestore master, der ødelægger udsigten.«.Tillid»Vi danskere bliver altid omtalt som et af de steder i verden, hvor der er mest tillid. Det er sjældent, man møder et ægte dumt svin. Jeg arbejdede engang sammen med en, der havde gjort det til sin stil at være et dumt svin. Det er meget sjældent, at man er nødt til at have det beredskab - at man hele tiden skal være forberedt på chefens angreb. Jeg havde en anden chef, der gik ind for management by fear. Folk skiftede bare job for at komme væk fra ham. Jeg tror, at en af grundene til, at vi er så produktive i Danmark, er, at vi er en nation af ligningskonsulenter, der stiller spørgsmålstegn, også ved chefernes beslutninger.«.jae@bt.dk '' Jeg er mere typen, der bliver skuffet, når folk ikke giver mig det tilbage, som jeg synes, jeg har givet dem. Alle folk er flinke, indtil der kun er ét stykke kage tilbage. Vi er heldige i Danmark, at vi har meget kage Sebastian Dorset, komiker.Fakta: SEBASTIAN DORSET46-årig standupkomiker, foredragsholder og skribent.Han debuterede som standupkomiker i 1995. Uddannet journalist fra Danmarks Journalisthøjskole i 1997.Medvirkede 2003 i standupturneen ' Fem på flugt' med Mikael Wulff, Omar Marzouk, Lasse Rimmer og Carsten Bang. Har flere gange deltaget i TV2 Zulu-programmet Stand-up.dk.Han var fra 2003 til 2007 bagsideskribent på gratisavisen Urban. Fra 2003 til 2009 redaktør på DRs satireredaktion Tjenesten, der sendte på både P3 og DR2. Sebastian Dorset blev brugt som vært på 6erens komiske talentshow Danmarks næste Comedy-stjerne.Han var i 2008 medskribent på taler for Villy Søvndal (SF).Han er lige nu med i reyen ' De frelste synger' i Café Liva i Nyhavn.
LIVET Komiker Sebastian Dorset er vært på teaterversionen af den anderledes bogsucces ' Tænkepauser', der har premiere i aften på Nørrebro Teater. Hvad med ham selv? Vi stak ham otte tænkepauser.
Skrækscenariet i København er et åbent og hidtil uset slagsmål mellem kriminelle grupperinger om det lukrative hashmarked i Pusher Street på Christiania.Advokat Knud Foldschack frygter, at scenariet kan være lige om hjørnet.»Jeg er som eksternt bestyrelsesmedlem i Christiania-fonden enormt bange for, at der kan komme en åben kamp om markedet, blandt andet i Pusher Street.Det samme er rigtig mange christianitter.Og nervøsiteten for, at det kan gå galt, er også til stede i Pusher Street, ved jeg«. Knud Foldschack er i daglig kontakt med myndighederne og helt tæt på udviklingen i uroområderne i København.Foldschacks kontor er administrator for Fonden Fristaden Christiania, og han er formand for Fonden Jagtvej 69, der driver Ungdomshuset på Dortheavej, formand for Ragnhildgade-projektet og formand for Fonden De Åbne Rum, som driver Folkets Hus i Folkets Park på Indre Nørrebro.Folkets Hus blev i det tidlige forår lukket efter henstilling fra Københavns Politi, da bandegrupperingen Loyal to Familia (LTF) efterhånden havde sat sig på huset.Samtidig blev der drevet hashsalg lige uden for husets døre.Københavns Politi har ofte bekræftet, at en årsag til de forskellige voldelige kon-flikter i København er kampen om adgangen til lukrative hashmarkeder. Med LTF's voldsomme ekspansion med nye afdelinger i Danmark og Sverige er problemet, påpeger Knud Foldschack, hvis magtbalancen mellem LTF og styrende kræfter i Pusher Street bliver udlignet.»Det kan så ende med en voldelig konfrontation om markedet. Vi ser i øjeblikket, at folk skyder op i luften eller efter tilfældige.Vi ser ikke gangstere med maskinpistoler, men det gjorde vi for 12 år siden, da en rivaliserende gruppering pludselig trængte ind i Pusher Street og ville tage hashmarkedet«, siger han.LTF-interesse for Pusher StreetTre medlemmer af en bande skød omkring sig i Pusher Street og sårede tre. En blev dræbt.Kilder med kendskab til de kriminelle miljøer siger til Politiken, at der kan spores en stigende interesse for Pusher Street hos LTF.Bandegrupperingen er set i periferien af området.Knud Foldschack gør opmærksom på, at afgørende forhold omkring Pusher Street inden for det seneste år har ændret sig, så den berygtede hashgade ikke længere fremstår utilgængelig for udefrakommende grupperinger.»Tidligere havde man en tryghed omkring Pusher Street, fordi der var spilleregler om, at man opførte sig ordentligt.Man var ikke voldelig, man solgte ikke andet end hash, og der var ikke våben.Men det interne kodeks, som gør, at man ikke tidligere så våben eller andet end hash - det kodeks, som gjorde, at man kæmpede en frihedskamp for legalisering af hash - det har man ikke kunnet opretholde. Blandt andet fordi man i de her politiaktioner, der har været mod hashmarkedet, har arresteret revl og krat.Man har i dag fået et Pusher Street, som er mere åbent for folk udefra«. Advokaten efterlyser en moden og kølig analyse af årsagerne og mekanismerne i bandekonflikten i København.»Jeg mener, at politikerne er vanvittige, når de lukker øjnene for politiets knappe ressourcer, og når de uddelegerer håbløse opgaver til politiet, som ikke kan løses, og jeg er rasende over, at politikerne ikke hurtigere får gjort en indsats, som kan skabe udvikling i stedet for konfrontation«, siger han.Foldschack peger igen på hashmarkedet: »Det er en af årsagerne til konflikt. Det ved vi.Det skal man selvfølgelig se at få løst ved at gribe til værktøjskasse nummer 1: en legalisering af cannabis«, mener han.Han er, siger han, træt af politikernes evige fokus på ressourcer, retspolitiske stramninger og hårdere straffe.»Politikerne går til det yderste og nogle gange over grænsen for retssikkerhed og menneskerettigheder i deres forslag om indsats og stramninger. Hvorfor går man ikke lige så ihærdigt til værks i forhold til kreative løsninger på bandekonflikten.Det er fanden gale mig nødvendigt at skabe en taskforce, som lige så visionært og lige så kreativt, som man bruger stramningerne, kan pege på andre løsningsmuligheder«. Det ligger i værktøjskasse nummer 2, mener Knud Foldschack.Adgang til uddannelse og job»Lav kvoter i forhold til særuddannelser.Lav fast-lane-tiltag, der kan give de her unge adgang til uddannelserne. Den fleksibilitet kræver, at politikerne laver lovændringer, så alle nemt kan få et job. Når man er villig til at blæse på grundloven og internationale konventioner, kan man vel også bøje arbejdsmarkedsreglerne, så man som udsat i et område kan få hjælp til at komme i fleksjob, i et lærlingeforløb, få hjælp til at arbejde fire timer om dagen, hvis det kan være en begyndelse.Hvorfor kobler man ikke offentlige byggearbejder sammen med, at vi får nogle af de her unge i arbejde? Man bliver nødt til at tænke i socialøkonomi«. Så du vil gøre det til en fordel at være lovløs? »De mennesker, som jeg mener, vi skal hjælpe, er ikke forbryderne. Vi skal sætte ind i rekrutteringsområdet for forbrydere.Jeg har ingen ambitioner om at redde særlig mange af de rå drenge, der er inde i bandesystemet, men jeg har meget stor lyst til at redde dem, som står i tvivlen lige nu, og som bliver tvunget ind i valget lige nu«, siger han.Loyal to Familia på 2. salDet er velkendt på Nørrebro, at LTF gennem længere tid tog ophold på 2. sal i Folkets Hus beliggende i Folkets Park på Indre Nørrebro.Det er også velkendt, at LTF-lederen holdt løsladelsesfester i huset. Herefter henstillede politiet til, at huset blev lukket.»Så rettede vi ind«, forklarer Knud Foldschack.Lukningen medførte en stærk og voksende utilfredshed blandt øvrige almindelige brugere af huset i Folkets Park.»Det kan man lære af. Man skal sætte en kreativ strategi i gang, hvor man får sat en række kulturtilbud i værk. Hvis de så bryder sammen på grund af bandekonflikten, kan borgerne se det. Så kan de sige, du er skyld i, at vi ikke kommer igennem med de her aktiviteter. Problemet er, hvis en midlertidig lukning ser ud til at blive en permanent lukning. Det er jo en katastrofe, hvis vi skal til at lukke de kulturtilbud, som gør, at vi som hovedstad er en spændende by. Så har vi spillet fallit«.Den menige borger skal være medStrategien er vigtig, mener Knud Foldschack, for bandeproblematikken kan ikke løses af politiet alene.»Den menige borger på gaden på Nørrebro skal være med til at løse det her.Derfor skal man tonse høstfester, kulturaktiviteter, musikspillesteder, madsteder, folkekøkkener og alle de ting i gang, som kan skaffe solidaritet og fællesskab i bydelen, så man indirekte får lagt et pres på banderne om, at vi vil ikke acceptere deres dominans. Man kan ikke løse en bandekonflikt ved at stramme og stramme uden at spørge, hvordan vi med inklusion kan få de her borgere, som er danske statsborgere, med ind i samfundet. Hvordan kan vi få dem over på vores side? Hvordan får vi dem med i et trygt og fornuftigt samfund? Hvis man hele tiden gør dem til pariaer ved udelukkende at bruge stramningsværktøjet, får man en uløselig opgave. Man bliver nødt til også at give politiet og alle os andre de redskaber, som gør, at vi har et tilbud. Ellers bliver politiet blot skraldemænd«, siger han.Senest har Nørrebro Lokaludvalg efterlyst flere fritids-og idrætstilbud til unge på Nørrebro som alternativer til kriminalitet og bandeliv. Foldschack noterer sig, at Liberal Alliance og overborgmester Frank Jensen peger på en form for legalisering af hash. Men man må videre i analysen af konflikten, vurderer han.»Jeg kender ikke selv den meget omtalte LTF-leder, hr. Shuaib Khan, men måske skulle man iværksatte nogle tiltag til dialog med de her LTF-folk. Er der nogen, der har talt om en mægling? Jeg har på ingen måde lyst til at forhandle med dem, men jeg har lyst til en form for samtale, så man kan finde ud af, hvad de har gang i«. Er det ikke utidigt at tale for bløde værdier, når der bliver skudt på og såret tilfældige borgere på gaden? »Hvis ikke det her løses meget snart, effektivt og kreativt, risikerer man, at konfrontationen bliver en permanent tilstand i Danmark. Vi går tilsyneladende væk fra de værdier, vi altid har brugt til at løse konflikter. De kommer sikkert heller ikke i spil før efter kommunalvalget.Men hvis ikke vi får den her atypiske situation på Nørrebro hentet hjem igen, tror jeg, at vi får skabt et københavnsk Harlem«.frank.hvilsom@pol.dk Jeg er rasende over, at politikere ikke hurtigere får gjort en indsats Knud Foldschack, advokat.Fakta: TRIST REKORD 55 skyderier i årFrem til søndag aften havde politiet optalt 55 banderelaterede skyderier i det offentlige rum, hvor skyderierne er en del af konflikter mellem rockere eller andre bander.Dermed har 2017 allerede sat rekord som det år med fleste skudepisoder.I 2016 var der 54 skyderier, i 2015 og 2014 henholdsvis 16 og 17.Kilde: Rigspolitiet.
Hvis politikerne kun tænker i stramninger og straf, kan bandekonflikten blive en permanent tilstand i hovedstaden, advarer advokat.
KL. 7.00: MINE TRE DRENGE VÆKKER mig ved at hoppe og danse i sengen, fordi de vil have pandekager. 
Københavns nye kulturborgmester ville aldrig have lukket Papirøen, og så er han til bæredygtige jeans, økologisk mad og stærke drinks på en travl lørdag. 
Du ved, hvad man siger: Hvis du køber en Seat Ibiza, så lægger du pludselig mærke til, hvor mange andre mennesker der kører rundt i den samme bil. Selv efter den er blevet solgt til en eller anden i Vestjylland, og du er flyttet til København, kan det pludselige syn af samme model få dig til at dreje hovedet.Mine øjne fæstner sig øjeblikkeligt ved ham, da han står på bussen lige efter Dronning Louises Bro. Jeg aner ikke, hvem han er. Men ligesom mig har han en grøn rygsæk på med et falmet, sandfarvet velcro-emblem. Han står for langt væk til, at jeg kan se det ordentligt, men det ligner en Livgarder-stjerne. Hold 10? Hold 13 ligefrem? Ligesom mig har han stillet sig i et af hjørnerne. Her står han varsomt og holder øje med omgivelserne i den fyldte bus, hvor vi alle står tæt som et par svedige lår. Da jeg skal af, kaster jeg et blik over på ham. Han kigger på min taske. Vi får øjenkontakt, nikker, og ser aldrig hinanden igen.To sølvgrå Ibiza'er i en fyldt bus. To ud af et par tusinde. I en by med 1,3 millioner Mazda'er. Hvor vi alle lever en anonym tilværelse med vores slidte grønne og sandfarvede tasker, forkærlighed for tv-serien ' Kammerater i Krig' og vores varsomhed over for balloner, der kommer for tæt på stearinlys.OG SÅ ER DER helikopteren. Den fucking helikopter. Min kæreste siger, at jeg ikke har sovet normalt, siden den begyndte at kredse over Nørrebros hustage hver nat. Hver gang den nærmer sig, spænder jeg i hele kroppen som en 17-årig dreng på billig amfetamin og spjætter derefter som en hund, der ligger i kurven og har mareridt.Hvor mange andre ligger derude og spjætter, mens de bag øjenlågene ser Blackhawks forsvinde med deres ødelagte venner om bord? Niels gør ikke - han forbinder den flaprende lyd med Apache-kamphelikopterer, der hænger over hovedet og passer på ham med deres 30 mm rullekanon, der på et splitsekund kan forvandle fjender til grød. Derfor sover han som en baby hver nat, hvilket jeg misunder ham meget.Det er noget andet, når knægtene ude i Nordvest har købt en ordentlig røvfuld krudt på det sorte marked og fyrer det af, efter at solen er gået ned. Er det mon noget, vi kan samles om? Alle andre veteraner i København, der, ligesom mig, bor højt oppe og har udsigt i den retning.Synet og lyden er fed nok, så længe knægtene holder deres batterier og kanonslag langt væk fra mit nabolag.For når den mørke himmel lyses op, og bragene ruller over hustagene, behøver du ikke have stået i et vagttårn på en patruljebase midt om natten og overværet den slags i virkeligheden for at kunne forveksle København med en krigszone.For os, der har, er det er en symfoni af genkendelse: Den dybe, trommende lyd af et tungt maskingevær et sted ude ved Nørrebro Station. De dumpe granatnedslag fra briternes 155' ere ved Bellahøj. Det sønderrivende brag fra en flybombe, der rammer et sted i nærheden af Mjølnerparken.Og én til. Og én til. De små knald fra soldaternes håndvåben er som et vedvarende tapetklister, der binder det hele sammen. Nu blander helikopteren sig i koret, der gradvist stiger i et crescendo.Og slutter.Koncerten dør langsomt ud, og samtidig falder min puls. Natten er igen rolig; København er ikke længere Helmand eller Basra eller Krajina. Helikopteren flaprer dog upåvirket videre over hovederne på os.Jeg lukker vinduet og lader persiennerne glide for. Rundt omkring i byen gør andre gamle biler med slidte rygsække det samme.emil.arenholdt@pol.dk .Fakta: MIKROPORTRÆT Emil Arenholt MosekjærAlder og beskæftigelse? »27 år og journaliststuderende« Hvornår var du sidst udsendt som soldat? »Fra februar til august 2012. Overvejer du at besøge Helmandprovinsen i din næste ferie, anbefaler jeg april og maj. Her er overvejende solskin, og temperaturen er kun omkring en 35-40 grader. I Zumbelay har de et sommerland, hvor der ofte er skæg og ballade« Hvad savnede du mest ved København, mens du var væk? »Jeg savnede sgu da ikke København, jeg savnede Århus, ik'å! Åen, den spanske trappe, Vinstuen og Mackies.Og Ceres Top« Hvad skal du lave i weekenden? »Jeg skal diskutere EU-politik og de nyeste trends i moderne teater med de andre praktikanter på Politiken, mens vi drikker vin og spiller l'hombre. Herefter finder vi muligvis et danseværtshus«.
For en Afganistan-veteran er det ikke kun støjen, der generer, når politiets helikopter kredser over Nørrebro efter mørkets frembrud.
LEDEREN Da Mette Skjold, adm. direktør hos landskabsarkitekterne SLA, var nyuddannet arkitekt i 2001 vidste hun allerede, at hun ville arbejde med at skabe byer og byudvikling.- At arbejde med by-og stedudvikling er interessant, fordi det også har et politisk ærinde og en politisk forankring.Alt det med, at vi som arkitekter er med til at skabe nye og bedre samfund - det tiltrak mig; mere end at skabe nye værker eller bare et hus, der stå et sted, siger hun til Licitationen.Det, der drev den i dag 44-årige direktør, var den stærke politiske forankring, som landskabsarkitekturen også har.- Jeg var inspireret af den politiske retning, landet tog på det tidspunkt: Hvordan kan man for eksempel som arkitekt skabe byer og byrum, der fordrer bedre og øget integration, både på tværs af nationaliteter, generationer og indkomstlag, siger Mette Skjold.Hun er adm. direktør og partner i en virksomhed, hvor hun sammen med sine to partnere, designdirektør og grundlægger professor Stig L. Andersson og CCO Rasmus Astrup, er en af Danmarks største fortalere for naturlig bæredygtighed og såkaldt ' naturbaseret design'.I begyndelsen og midten af 00' erne var hendes valg også en reaktion på, at landet var ved at lukke sig om sig selv.- Der var ønsker om at lukke grænser og de nationalistiske tendenser blev mere fremherskende. Det valgte jeg via mit arbejde at protestere imod. Det er jo nogle år siden, men det har været en bærende værdi for mig, siger Mette Skjold.Kaos og ordenHun er fortsat fascineret af - og har det som en del af sit værdisæt - at arkitektur og arkitekter kan bidrage til et bedre samfund og skubbe til en adfærd hos mennesker.At man skaber rum og bygninger og byer, hvor man tillader lige grader af kaos og orden. Og giver plads til de uformelle møder. Som da man for nogle år siden skabte en skøjtebane på Kgs. Nytorv.- De rammer, vi som arkitekter kan være med til at skabe, og som giver mulighed for de naturlige møder mellem høj og lav, er et vigtigt fundament i vores land og for vores demokrati, siger hun til Licitationen.Er brug af naturen også noget med at inddrage det uforudsigelige - Natur vil altid justere sig i forhold til konteksten. Det handler både om, hvordan naturen bruges, om jordforhold og hvordan klimaet ændrer sig. Både det sociale og miljømæssige kommer i spil.Og så bidrager landskabsarkitekturen jo også til en økonomisk værdiforøgelse, siger Mette Skjold, og nævner Sønder Boulevard i København, der for nogle år siden fik sig et seriøst ansigtsløft.Det gode byrum- Det kan aflæses direkte på bundlinjen. Københavns Kommune konkluderede, at de 18 mio. kroner, vi havde skabt byrum for, gav en værdiforøgelse, hen over finanskrisen, på ejendommene på 350 mio. kroner. Så det var en god forretningsmodel.Selve projektet havde med andre ord betalt sig selv på halvandet år via ejendomsværditilvæksten, pointerer hun.- Men det er vigtigt at sige, at vores opgave faktisk ikke var at skabe mere vækst i ejendomsværdier, men at skabe gode byrum og " et ekstra værelse" til de små lejligheder, som ejendommene består af. Og dermed skabe bedre liv til karéerne og livet på Vesterbro; der er kommet et større fællesskab i kvarteret, og de lokale indtager rummet.Hvor meget betyder landskabsplanlægningen i tætte byområder - Gode grønne byrum er alfa omega, når det handler om at skabe kvalitet, sociale fællesskaber, sundhed og sammenhængskraft i vores byer.Det er i byens rum at vi ikke bare bor sammen, men lever sammen. Byliv og byrum må simpelthen tænkes før bygninger.På den anden side er det også sådan, at hvis du overdesigner alting til et totaldesign, er der ikke rum til at det liv, vi ønsker skal udvikle sig.Hvordan finder man den balance - Det handler om en ekspertise i at skabe rum, og serier af rum. At have fornemmelsen for, hvor meget og hvor lidt man skal gøre. Når man arbejder med natur i byen, sker der jo sindsygt meget også efter, at man har afleveret til kunden; det gror jo hele tiden, siger hun.Tiltrukket af dynamikkerSLA har gennem årene været en af bannerførerne for at skabe løsninger, der dels er med til at løse presserende problemer, såsom klimaforandringerne og de øgede regnmængder, dels bruger landskabsarkitekturen som afsæt for at øge også den sociale velfærd. Det sker lige nu på for eksempel Nørrebro, hvor Hans Tavsens Park er ved at forvandle sig til at sted, hvor storbymennesker kan komme tættere på naturen.- Jeg plejer at sige om planlægningen: ' så lidt som muligt og så meget som nødvendigt, for at liv udvikler sig', siger Mette Skjold.Turde tænke stortOm alt det, der motiverer hende som leder, siger hun: - Det driver mig at arbejde i komplekse og dynamiske sammenhænge, hvor der for eksempel sidder en stadsarkitekt, fem store banker og en brugergruppe, der bor i området. Spørgsmålet her er, hvordan man får skabt en fælles diskurs. Derfor skal man være skarp på, hvilke problemer man løser, i hvilke tempi og i hvilken retning, man går. Dynamiske processer - hvor man skal turde tænke stort og kunne skalere i forskellige sammenhænge - det tiltrækker mig, siger Mette Skjold, der også fremhæver virksomhedens medarbejdere.- De er virkelig dygtige.Derfor er det i høj grad frihed under ansvar. Jeg er ikke den mest kontrollerende leder.Man performer nemlig ikke bedre end det mandat, man får. Og hvis mandatet er for begrænsende, så performer man måske kun 80 procent.Til gengæld skal jeg som leder være til stede og tilgængelig.Og det kan selvfølgelig være en udfordring i en vækstvirksomhed, men heldigvis oplever jeg at de andre teamledere tager kompetent over. Her på tegnestuen og ledelsesmæssigt skal vi også finde balancen mellem kaos og orden.UdlandsopgaverDe mange års erfaring som leder kommer også Mette Skjold til gode i det stadigt mere internationale miljø, som nye opgaver byder på: - Når man kommer med en skandinavisk tilgang, kan man have tendens til at tage ting for givet. Men når vi arbejder andre steder, som aktuelt med projektet Reinvent Paris, oplever vi, at tingene er meget mere adskilte mellem for eksempel det offentlige og private. Så at begynde at italesætte et demokratisk byrum, hvor for eksempel både bløde og hårde trafikanter bliver hørt, er en stor udfordring i sig selv, siger hun.Mette Skjold understreger samtidig betydningen af at være lydhør overfor den fysiske kontekst.- Derfor samarbejder vi med lokale kolleger om at afdække de sociale udfordringer, klimaforhold, myndighedsforhold, love og reguleringer.Vi er næsten altid afhængige af det samarbejde og det er i de snitflader, at der sker noget interessant.Her bliver vi som danske landskabsarkitekter bevidste om, hvad vi er dygtige til og kan bidrage med, siger hun til Licitationen.Er der fællesnævnere i jeres internationale projekter, som I har mange af - Ja, vi laver projekter på tværs af alle skalaer, fra strategisk byudvikling til pilotprojekter og udstillingsdesigns.Og det, der driver os, er arbejdet med naturbaseret design - altid med en grundlæggende nysgerrighed.Det tiltrækker mig at være ude i komplekse og dynamiske sammenhænge, hvor der sidder en stadsarkitekt, fem banker og en brugergruppe, der bor i området. Og det her er et spørgsmål om at skabe en fælles retning Mette Skjold, adm. direktør og partner, SLA .Mette SkjoldFødt 10. maj 1973 Partner og adm. direktør hos SLA A/ S Uddannet arkitekt fra Arkitektskolen Aarhus 2001, hvor hendes afgangsprojekt vandt VOLA-prisen Læste et år på Bartlett School of Architecture i London International master i ledelse og innovation, CBS, 2009 Job hos aarhusianske Arkitema og Henning Larsen Architects (HLA) Her grundlagde og ledede hun HLAs afdeling for byudvikling Efter otte år hos Henning Larsen, hvor hun blev associeret partner, skiftede Mette Skjold til SLA A/ S Her tegnede og vandt Mette Skjold en lang række byudviklingsprojekter i Danmark og resten af Norden - blandt andet Norges første 100 procent CO 2 -neutrale bydel i Trondheim Da SLA's daværende adm. direktør, Lene Dammand Lund, i februar 2011 blev ny rektor for Kunstakademiets Arkitektskole, overtog Mette Skjold posten som adm. direktør Partner i SLA siden 2013.
Mette Skjold er adm. direktør hos en af landets mest anerkendte landskabsarkitekter, SLA a/ s. Hun lægger vægt på den sunde øk hvor der er plads til både social og miljømæssig bæredygtighed konomiske værdiforøgelse i en verden,.
I de almene boliger i Murergården, der ligger mellem Korsgade og Smedegade ved Søerne på Nørrebro, er mangfoldigheden fortsat stor, mener Christian Skaurup Jensen.»Murergården er rimelig bredt sammensat.Der er en spredning i alder og indkomst, om man er på arbejdsmarkedet, og hvor folk kommer fra. Vi har dem, der bliver anvist lejlighed, og vi har ikke det pigtrådshegn, der består af pantebreve og økonomiske muligheder i øvrigt.Det opfatter jeg som mangfoldigt«. »Vi forsøger også at gøre mangfoldigheden til et aktiv. Vi har etableret opgangsrepræsentanter og ser på den enkelte opgang som en social enhed, hvor vi arbejder med at skabe et fællesskab, så vi får etableret en dialog, der går på tværs af etnicitet, religiøse og sociale forhold.Det er lykkedes meget godt. Vi kommer hinanden ved, og man kunne jo risikere at lære noget nyt«, siger Christian Skaurup Jensen.»Du kan selvfølgelig godt have en passiv mangfoldighed, hvor folk render rundt og glor på hinanden og konstaterer, at de er forskellige og så ellers murer sig inde med hver deres projekt, i hver deres lejlighed eller hver deres boligområde«.»Hvis man ikke vil bo tæt med folk, der er anderledes end en selv, hvorfor vil man så bo i byen? Det forstår jeg ikke«. Christian Skaurup Jensen har boet i Murergården i 40 år og sværger til almene boliger.Huslejen er steget enormt»Det passer godt til min livsstil at bo i almennyttigt boligbyggeri. Lejligheden er også god. Der er altan og elevator. Og det passer mig godt, at jeg kan ringe efter ejendomsmesteren, hvis der er et utæt vindue«. »Jeg kan også godt lide den sociale variation og sammensætningen af beboere.Det er bare lidt mere underholdende end en ejerlejlighedsopgang, hvor alle er ens«, fortæller han.Den første lejlighed, Christian Skaurup Jensen flyttede ind i, gav han omkring 2.800 kroner for om måneden. I dag giver han 10.000 kroner for en lidt større lejlighed på 120 kvadratmeter.»Der sker rigtig meget med prisudviklingen på 40 år. Og ventetiden. Da vi flyttede ind, var der 3 måneders ventetid, fra vi blev skrevet op. I dag er der en ventetid på op til 20 år, tror jeg, medmindre man bliver anvist«, siger han.Synes du, at København er mangfoldig i sin helhed? »I forhold til andre storbyer, er der ingen tvivl om, at København er mangfoldig.Til gengæld er den ikke så mangfoldig, hvis man kigger ned i enkelte boligområder.Men med de stigende ejendomspriser er den situation under pres.Kvarteret her er også blevet anderledes.Før i tiden var der junkier i Blågårdsgade, og butikslivet bestod af marskandisere.Nu er der mange cafeer og små butikker«, siger Christian Skaurup Jensen, der frygter, at byen i fremtiden forandrer sig i mindre fællesorienteret retning.»Byen skal jo helst være et fællessamfund«.Fakta: Ejerlejligheder, kvadratmeterprisBoligpriserne stiger langt mere i København end i resten af landet.Forskellen mellem rig og fattigDe fattigste i København tjente i 2015 i gennemsnit mindre end de fattigste i hele landet.Befolkningstilvækst 2005-2017De seneste 12 år er indbyggertallet i København vokset med 20 procent. Det er langt over landsgennemsnittet på 6 procent Kilde: kk.dk.Fejl og fakta 23.01.2018:Kvadratmeterprisen på en ejerlejlighed i Aarhus blev angivet til omkring 21.000 kroner på side 10 i PS søndag 21.1. Det kan ikke gøre det: Vi mente 31.000 kroner. 
Christian Skaurup Jensen sværger til almene boliger. Han er beboerformand i det almene boligbyggeri Murergården på Nørrebro, hvor der er stor spredning i alder og indkomst.
Det blev et forrygende år her på Ekstra Bladet. Aldrig har så mange fulgt os som i 2017, og stort set hver måned satte vi ny rekord på ekstrabladet.dk. Når december er slut, vil du og andre danskere have klikket mere end 3,8 milliarder (3.800.000.000) gange på en af vores artikler, hvilket får alle andre nyhedsmedier til at ligne miniputter.Det er rent faktisk sådan, at hvis man tager de 20 største kommercielle danske netsider - Ekstra Bladet, TV2, Politiken, Berlingske, BT, Jyllands-Posten og 14 mere, så brugte danskerne næsten halvdelen af deres tid på ekstrabladet.dk. Helt præcist 46 procent.VI takker for tilliden, men jeg mener sådan set også i al beskedenhed, at vi gav jer det mest alsidige udbud af sport, underholdning, breaking news og afsløringer.Og vi har ingen fine fornemmelser.Sport er for os lige så vigtigt som politik. Kultur er ikke vigtigere end underholdning, og politik er en børnehave! DER var nok at skrive om i 2017. Jeg har valgt nogle af højdepunkterne i ord og billeder.BANDEKONFLIKTEN på Nørrebro i København satte bydelen i undtagelsestilstand, og 2017 var også året, hvor Dansk Folkepartis 20 år lange uafbrudte fremgang blev brudt ved kommunalvalget.Måske var Dansk Folkeparti mere bange for ' de fremmede' end vi danskere i almindelighed.Her på Ekstra Bladet tog vi landet rundt i forbindelse med kommunalvalget og tvang politikerne til at diskutere Nydanmark ud fra devisen ' Integrationen er en opgave, der er kommet for at blive - hvad har I tænkt jer at gøre?'.VI fik også sat Stein Bagger i løgnedetektor og afslørede Danmarks Radios mildest talt rundhåndede fratrædelsesordninger til topledere, der selv havde sagt op. Og det var ikke kun mangfoldighedskonsulenten, der nød godt af licens-millionerne.Kulturminister Mette Bock fik to millioner kroner i fratrædelse, da hun selv sagde op i DR.FORARGELSES-BÆGERET skummede forståeligt over, men DR's ødselhed var på ingen måde enestående. Når staten sælger sit arvesølv, går det som regel galt. For nogle år siden var det Dong, i år Statens Serum Institut.DEN samlede regning for salget af vaccinefabrikken løber efterhånden op i 470 millioner kroner. Pengene er blandt andet gået til brigader af konsulenter og huslejefritagelse til den nye ejer, den saudiske sheik Abdulaziz Hamad Aljomaih, der i øvrigt er en rigtig kedelig karl, som går ind for pisk og kvindeundertrykkelse og derfor her i Ekstra Bladet blev døbt Sharia-sheiken.VAGTHUNDEN var vågen hele året. Vi gik på jagt efter gamle varer i supermarkederne og afslørede. at datokontrol åbenbart er op til kunderne. Hylderne bugnede med varer, der for længst havde overskredet salgsdatoen.DET var også året, hvor vi så den mest handlingslammede regering i nyere tid. Og farcen er ikke slut endnu, for det eneste, Løkke og hans venner tilsyneladende kan blive enige om, er at blive siddende.FODBOLDKVINDERNE brød gennem sommer-regnen og blev nationens kæledægger med en EM-sølvmedalje, hvorefter de sammen med DBU skød sig selv i foden og ikke stillede op til kamp på grund af en lønkonflikt.EKSTRA BLADETS journalistik blev præmieret flere gange. Blandt andet fik Per Mathiessen FUIJ-prisen, som er graverjournalisternes Oscar. Han fik prisen for sine afsløringer af Morten Messerschmidts mildest talt kreative omgang med EU-midler i fondene Meld og Feld. Messerschmidt vendte i øvrigt selv tilbage til politik i år efter en længere sygemelding, men han kan hurtigt være ude igen, når EU's antisvindel-enhed, Olaf, kommer med sin rapport i starten af det nye år.HELDIGVIS var det hele ikke kun gys, gru og misbrug af skattekroner. Caroline Wozniacki fik karrierens hidtil største sejr, da hun vandt sæsonfinalen mod verdens ottendebedste.Undervejs uddelte hun æg til tre af dem.OG mens vi venter på Carolines første grand slam-sejr, er det vist på sin plads at skåle og sige tak, fordi I klikkede forbi og læste papiravisen.Vi lover at vende endnu stærkere tilbage i 2018.GODT NYTÅR!.pm@eb.dk 
Chefredaktør Poul Madsen ser tilbage på de vigtigste historier i året, der snart er slut .
Hvor bor du? »Jeg bor med min forlovede og vores søn på Nørrebro på Sigurdsgade. På det seneste har der været en del skyderier, men ellers er jeg glad for at bo her«. Hvad kendetegner området? »Der er ældre industribygninger som den smukke Kaffebrænderiet Merkurbygning.Der er øvelokaler, en natklub og et hus, hvor der bor nonner. Engang skulle jeg have taget et billede op ad deres væg, men jeg blev hunset væk af nonnerne.Alligevel oplever jeg, at det er et område med diversitet. I vores gård er der bænke, grilludstyr og en legeplads, og vi lejere har grupper på Facebook, hvor vi kommer hinanden ved, og vi arrangerer gerne noget for børnene«. Har du et stamsted? »Det er Røde Roses Kaffebar, der oprindelig var en børnehave. Faktisk har vi optaget en scene til ' Herrens Veje' på kaffebaren.Det er et sted, hvor jeg føler mig hjemme. Ejeren er sød, og de laver god kaffe og cheesecake. Indretningen er lidt flippet med skæve vinkler, farver, aflagte møbler og børnetegninger, som kan hænge på væggene. De spiller god musik, men skruer heldigvis ikke for højt op for lyden. De spiller Bill Withers, jazz, Marvin Gaye og David Bowie - og det er altid på vinylplader«. Du er halvt italiener. Hvor gemmer smagen af Italien sig? »Et bud er restauranten La Buca, men jeg foretrækker mama og papas kødgryde, der bygger på en familieopskrift. Og jeg forstår mig ikke på vin. Det er en total falliterklæring for en semiitaliener. Men på Terroiristen på Jægersborggade forklarer de pissegodt, hvad en vin kan«. Du er 33 år. Jeg ved ikke helt, hvor tit du får tømmermænd, men hvor får du god tømmermændsmad? »Av, man kan godt få tømmermænd som 33-årig, og én øl kan føles, som om jeg har været på dødsdruk hele natten. Jeg drikker ikke så tit, da jeg har travlt, men min forlovede og jeg er glade for Gasoline Grill, som er i toppen af burgerskalaen i verden. Deres butterburger er virkelig god, men den stopper blodårerne til.I stedet for at tage en skive ost lægger de en klat smør på bøffen, som smelter nedover og gør den enorm saftig. Sidst jeg var der, stod jeg i kø i en halv time. Det er populært, og sådan er det jo«. Hvor i byen dufter der bedst og værst? »I Botanisk Have er der et fugtigt sted med en slamlugt. Andre steder dufter der vidunderligt af blomster, som når et sødt strejf sniger sig forbi ens næse. Jeg savner Italien, hvor der er dufte af grøntsager og meloner. Heldigvis er Botanisk Have en lille reminiscens af Italien«. Hvad er dit yndlingskvarter? »Jeg har en brist med at kigge på bygninger, der er over 100 år gamle. Det kan jeg gøre i evigheder. Jeg har fået at vide, at ude langs vejene ved Børsen solgte man engang fisk, ost og brød. Jeg kan ikke cykle forbi uden at tænke på det liv, der har været. Tænk, at der har stået mennesker og råbt, og der har været alle mulige dufte«.Hvor ville du tage din forlovede hen? »Der bliver jeg lidt uoriginal. Jeg vil tage hende derhen, hvor vi plejer at være. Det er Bæst, hvor man får en udmærket pizza, og så over i Empire Bio«. Hvor er byens bedste legeplads? »På Fælledparkens tårnlegeplads kan min søn kravle rundt og hoppe på trampoliner.Der er også fodboldbaner. Selv om han kun er 19 måneder gammel, ved jeg bare, at han bliver en god fodboldspiller.Han har trods alt sparket til bolde, lige siden han kunne gå«. Hvis du fik en stor pose penge, hvad ville du så forandre i byen? »Jeg vil have flere billige boliger til studerende og folk, der ikke kan betale fire millioner kroner for 44 kvadratmeter.Da jeg studerede, var det et mareridt at finde rundt i boligjunglen, og jeg brugte hele min SU på husleje«. Hvad ville du fjerne med en bulldozer? Du må ikke svare Kalvebod Brygge, det er der så mange, der siger.»Alle glasfacadebygninger siger mig ingenting.Når jeg kigger på dem, bliver jeg stresset over, hvordan de får pudset vinduerne. De er upersonlige og giver ikke byen liv ligesom murstensbygninger«.rasmus.straka@pol.dk 
Skuespiller Simon Sears fik sit gennembrud i DR's dramaserie ' Herrens Veje'. Nu er han aktuel i filmen ' Vinterbrødre', der havde premiere i går.
Efter masseanholdelser i de socialt belastede boligområder Bispehaven og Gellerupparken i den vestlige del af Aarhus gransker Rigspolitiet i samarbejde med lokale politimyndigheder, om en af landets største kriminelle bander, Loyal to Familia, er på vej til at slå sig ned i landets næststørste by.»Loyal to Familia er meget aggressive i øjeblikket, og hvis de har et ønske om at komme ind et andet sted, så vil de, der sidder der i forvejen, ikke bare se på det. Det er endnu for tidligt at slå fast, at de er på vej ind i Aarhus, men det er det, som vi undersøger,« siger Michael Kjeldgaard, leder af Nationalt Efterforsknings Center under Rigspolitiet, der bl. a.arbejder med organiseret kriminalitet.Fredag aften foretog Østjyllands Politi i alt 70 anholdelser i Bispehaven og Gellerupparken, hvis beboere primært har en anden etnisk herkomst end dansk. De første fem anholdelser skete i Bispehaven. Derefter spredte urolighederne sig til naboblokkene i Gellerupparken, hvor politiet foretog de mange anholdelser for forskellige forseelser, bl. a. maskering og for ikke at adlyde politiets ordrer. Der blev også fundet et større antal slagvåben og stikvåben. Anholdelserne skete præventivt for at undgå yderligere uroligheder, oplyser politiet.Politiinspektør Brian Voss Olsen, der er leder af Særlig Efterforskning Vest, bekræfter, at de første anholdelser i Bispehaven drejer sig om personer med tilknytning til Loyal to Familia. Han oplyser samtidig, at flertallet af de anholdte er personer, der allerede er bosat i eller omkring Aarhus.»Det er en broget flok og et broget billede, som vi ser lige nu. Det er også derfor, at vi følger det ekstra nøje i øjeblikket og var på forkant i går. Det er den strategi, vi har, konstant at monitorere, hvad der sker,« siger Brian Voss Olsen.Hårdkogte kriminelle Loyal to Familia er en bande, der udspringer af den såkaldte Blågårds Plads-gruppering, og som primært holder til på Nørrebro i København.Den blev stiftet i 2012 og har både indvandrere og etnisk danske medlemmer, og personer tilknyttet banden bliver kædet sammen med en række kriminelle aktiviteter som drab, afpresning, røverier, narkohandel og vold.»Loyal to Familia er en væsentlig spiller i den bandekultur, der florerer i Danmark og har nogle styrende folk, der er meget konfrontatoriske.Det er det, som vi ser noget udspringe af i dag. På nuværende tidspunkt vil vi sige, at det er noget internt imellem forskellige grupperinger.Der er også noget, der er personbåret, og der er noget, som er båret af kriminelle markeder,« siger Michael Kjeldgaard med henvisning til fredagens begivenheder i den vestlige del af Aarhus.Hverken han eller Brian Voss Olsen kan endnu sige noget om, hvorvidt Loyal to Familias tilstedeværelse i Aarhus er led i en stor, strategisk manøvre om at slå sig ned andre steder end i København, og om andre byer eventuelt vil kunne være attraktive for banden.»Alt kan i princippet tænkes, men det er meget komplekst.Nogle gange kan det også bare handle om personer, der får andre til at hjælpe sig, mere end at der er tale om store, strategiske hensigter for en bande, der vil sprede sig,« siger Michael Kjeldgaard.Mand løsladtEn dommer i Aarhus valgte lørdag at varetægtsfængsle en 27-årig mand fra Beder i fire uger for besiddelse af narko. Han var blevet anholdt i forbindelse med uroen, men blev som den eneste af de 70 anholdte krævet fængslet. Politiet har henover weekenden indsat ekstra politi i området, men vurderede lørdag, at der var trygt at færdes for beboerne.Samtidig bebudede Aarhus-borgmester Jacob Bundsgaard (S) en ekstra indsats på gadeplan for at stoppe Loyal to Familia.»Det kommer til at kræve en stor og koordineret indsats, hvis vi skal sikre, at de ikke får fodfæste i Aarhus,« siger Jacob Bundsgaard.cms@jp.dk klaus.dohm@jp.dk Fakta: STATISTIKRockere og bander i DanmarkDer er registreret 1.396 rockere og bandemedlemmer i Danmark.Heraf er 902 rockere og 494 bandemedlemmer.Antallet har været let faldende de seneste år.Rockerne er primært medlemmer af Hells Angels MC og Bandidos, der er nogenlunde lige store. Udviklingen går dog væk fra disse klubber.Bandemedlemmerne er fordelt i et stort antal grupperinger.Mange af dem er tilknyttet Storkøbenhavn. I 2016 var Loyal to Familia, Black Army, Brothas Souljaz, Black Cobra, UTF og Bloodz blandt de største.Gennemsnitsalderen på en registreret aktiv rocker er 31,6 år, mens et bandemedlem er 22,5 år gammel.Kilde: Flowet i rocker/ bandemiljøerne, Justitsministeriets Forskningskontor, juni 2016.
Banden Loyal to Familia kan være på vej til landets næststørste by. Politiet tog massivt a ? ære i Aarhus.
Jeg er faktisk ikke helt sikker på, hvad de kommer i øllet på Brewers Inc. Men hver eneste gang jeg er der, har jeg efterladt stedet svævende på en lille sky af eufori. Stedets bagmænd håndplukker da også øl, der generelt er velafbalanceret, letdrikkeligt og samtidig kantet, uden at de oftest lokale skabere har haft næverne alt for dybt nede i krukkerne med humle.Og så er der det med alkoholprocenten.»Vi er blevet opfordret til at have nogle lettere øl. Da vi åbnede, kunne vi ikke tilbyde noget, der holdt under 7 procent«, fortæller ejer Carsten Hyld.Og det har også vist sig at være let at ordne. Hver eneste dag viskes tavlen nemlig ren. Øllet i 15 af de 16 haner produceres i så små mængder, at ejerne på daglig basis er tvunget til at skifte indholdet ud med nye forsyninger. Eneste konstant er barens eget bryg, Brewers Inc Imperial Stout, der er en forholdsvis let drikkelig stout, der ikke desto mindre holder 8,5 procent: en stout for de let øvede - altså folk, der ikke er bange for en solid dosis lakrids i deres øl.Den næsten totale udskiftning volder en anmelder visse problemer. Ved andet besøg er det nemlig umuligt at gensmage en Rye IPA (6,5 pct.) fra bryggeriet Beer Here, der excellerede i at være først frugtrig og lidt sødlig og så knastør i eftersmagen. Vi ville også gerne, igen, have haft fingre i en barley wine, som Herslev Bryghus producerede i 2013. Masser af smag uden at være sprittet og formentlig byens billigste brandert.For 55 kroner fik vi 0,4 liter af den 10 pct. alkoholdige væske. Det svarer til en halv flaske hvidvin. Ved besøg nummer to er den for længst suget ned i tørstige maver. Til gengæld får vi mulighed for at smage en American Pale Ale fra Gamma Brewing Co. Den er mild og melonagtig i smagen.»Lidt af en dameøl«, konstaterer min ledsager ved besøg nummer to. Selv om han er en herre, nyder han dog sin drik i fulde drag.Springsteen uden beregning Brewers Inc. åbnede på hjørnet af Dagmarsgade og Gormsgade for snart to måneder siden. Ejeren, Carsten Hyld, driver desuden Maltbazaren, der sælger alt, hvad en hjemmebrygger har brug for. Den ene øl har taget den anden, og i samarbejde med Næstved Bryghus er Brewers Inc. nu blomstret op. Hver måned får en hjemmebrygger mulighed for at få sin egen øl på tavlen.Udvælgelsen foregår i samarbejde med Danske Øldommere. Den første øl er allerede valgt, men endnu ikke brygget.Opskriften indeholder en særlig solbærmalt, som har vist sig svær at skaffe.Brewers Inc. er i det hele taget stadig lidt ' under construction'. Indretningen er ret spartansk, og man savner noget på væggene. Carsten Hyld har boet på Nørrebro det meste af sit liv og drømmer om at hænge billeder fra Byggerens tid op. Møblementet ligner noget, der er hentet fra et dødsbo: Ikke mindst er der stole med grønstribet betræk a la horrorikonet Freddy Kruegers sweater.Brewers Inc minder således meget lidt om for eksempel Mikkellers restaurantkonceptlækre indretning, men priserne er også i en noget anden boldgade, og en-dag-ad-gangen-tankegangen er egentlig meget charmerende.Grundlæggende er Brewers Inc. en old school kælderbar. En stor fadøl - eksklusivt mikrobryg eller ej - koster cirka en 50' er. Og så får man gerne lidt Bruce Springsteen med - helt uden beregning.MARTIN FINNEDAL ibyen@pol.dk.ibyen@pol.dk Fakta: Brewers Inc. # fadølshanerøretbliversnartsænketfordeterivejenforengodølsnakHipnessfaktorDet er snart 15 år siden, mikrobrygbølgen strømmede ud over det ganske land og til en vis grad skummede over.Mange små bryggere knækkede halsen på et marked, der ikke var klar. Men det er det i den grad blevet.Og som Brewers Inc. viser, er der masser af innovation og entusiasme at spore.DommenBrewers Inc. har endnu ikke serveret en øl, jeg ikke kunne lide. Der er plads til det skæve, som for eksempel det lambic-agtige sour beer, men helt skævt bliver det aldrig. Baren virker lidt ufærdig, men hvad den mangler i indretning, har den til gengæld så rigeligt i godt værtskab. Der er altid tid til en god ølsnak.Billigt vs dyrtBrewers Inc. er en unik ølbar. Javist.Men det er ikke ensbetydende med eksorbitante priser. 0,3 liter koster cirka 35-40 kroner, og 0,4 liter/0,5 liter koster 45-60 kroner. Og det er faktisk rasende billigt i forhold til den høje standard på øllet, og i forhold til at samtlige af stedets produkter er brygget i meget begrænsede mængder.
Ny mikrobrygbar er ægte rå. Det spartansk indrettede sted på Nørrebro byder på øl fra lokale kældre og lagre. Og så er priserne lige så lave, som alkoholprocenten er høj.
Det var et klart budskab, statsminister Lars Løkke Rasmussen (V) leverede fra TV-skærmen i de danske hjem 1. januar.Statsministeren krævede et opgør med ghettoerne i sin nytårstale, og et af hovedbudskaberne var, at bygninger skal rives ned, og beton brydes op.Men det er altså ikke løsningen. I hvert fald ikke ifølge Jess Sørensen fra KHS Arkitekter, der blandt andet har specialiseret sig i at løfte ghettoområder væk fra den ghettoliste, regeringen udgiver hvert år.Jess Sørensen var blandt andet med til at forandre boligområdet Vejleåparken i Ishøj, som efterfølgende er undsluppet ghettolisten. Han forklarer, at hvert boligområde kræver sin helt egen unikke plan for at slippe af med ghettostemplet.»Vi er enige i, at der er problemer med boligområderne og ghettoerne.Et eller andet skal der gøres. Men der er ikke én løsning, som er den rigtige.Alle bygninger skal ikke bare rives ned,« siger Jess Sørensen.Han påpeger, at mange bygninger i boligområderne ikke fejler noget rent byggeteknisk, men derimod har nogle »indbyggede« problemer, som skaber ghettokulturen i boligområderne.I øjeblikket arbejder Jess Sørensen på Mjølnerparken som et ghettoområde på Nørrebro i København.Her er en af udfordringerne, at 90 procent af boligerne ifølge Jess Sørensen er treværelseslejligheder.»Så tiltrækker du de samme familietyper,« siger han.I stedet skal der bygges ungdomsboliger til studerende, ligesom der skal laves fire-og femværelseslejligheder til andre målgrupper. Kombinationen skal være både billige boliger, ejerlejligheder og plejeboliger.»Det hele skal blandes, så andre typer familier kan tiltrækkes. Det sikrer, at boligområder kommer af ghettolisten,« siger Jess Sørensen.Butikker i stueetagerneDer bliver derfor også bygget butikker i stueetagerne i boligområdet, så det bliver en destination for borgere uden for Mjølnerparken.Kritikken af boligområderne har netop været, at de er indrettet til at være små, selvstændige byer, hvor beboerne ikke behøver at bevæge sig ud af boligområdet for at handle og gå i skole. Hvis I laver butikker, skaber I så ikke små byer igen? »Nej, for vi vil netop åbne byen på den måde. Vi skal lade byen opsluge Mjølnerparken. Vi laver det om, så vi får små, private gårdområder - på samme måde som der er i hele København.Vi lader veje gå igennem, og folk udefra skal komme derind, fordi der ligger butikker. Det skaber mere liv og mindre utryghed.« Hvordan ved I, at det er det, der skal til? »Vi har lavet helhedsplaner før. I Enebærhaven i Humlebæk var der store problemer med tomgang og boliger, der ikke var udlejet. Vi analyserede boligområdet og så, hvor lang tid folk boede der, hvordan beboersammensætningen var og ditto med boligudbuddet. Med den information i hånden kan vi lave en unik plan for hvert enkelt område,« siger Jess Sørensen og understreger, at der i dag er venteliste til at få en lejlighed i Enebærhaven.Der bor allerede folk i områderne - hvordan sikrer I, at sammensætningen ændrer sig? »Det gør vi med ungdomsboliger og andet nyt. Vi bygger både nyt og ændrer på noget af det, der allerede er. Man skal bevare det gode og tilføre noget bedre. Men at rive ned er ikke den rigtige løsning.« Regeringens opgør med ghettoerne er en del af en større indsats mod parallelsamfund. Et ministerudvalg arbejder i øjeblikket på et udspil, som forventes at blive præsenteret i slutningen af februar.hhol@berlingske.dk 
Lad bygningerne stå. Sådan lyder rådet til regeringen fra arkitekt Jess Sørensen, der er specialiseret i at vikle boligområder fri fra ghettolisten. Opfordringen kommer, efter at statsminister Lars Løkke Rasmussen har lagt op til at bryde beton op i ghettoområder.
01 Film LGBTQ-filmfestival er tilbage med masser af fede filmMix Copenhagen er en af verdens ældste LGBTQ-filmfestivaler og har eksisteret siden 1986. Nu er festivalen tilbage med et hav af film på programmet.På festivalen vises film, der bøjer forståelsen af køn, seksualitet og normer. Festivalen appellerer ikke kun til et LGBTQ-publikum, men er en festival for alle. Et tema, der går igen gennem hele programmet, er i år »glitch«. En »glitch« er, som Mix Copenhagen beskriver »en brist i et struktureret system, som bliver set som en fejl. Et brud med det normative«. Gennem film og arrangementer arbejder festivalen med at bryde og udfordre det såkaldt normale. Festivalen byder på både talks, debatter, fester og selvfølgelig masser af film.Man kan møde instruktører fra både ind-og udland. Aktiviteterne foregår over hele byen, men festivalen har hovedsæde i Asta bar i Cinemateket.Læs meget mere om festivalen og se programmet på mixcopenhagen.dk.Mix Copenhagen København 27. oktober -5. oktober.02 Øl ØJ-dag hælder masser af kvalitet i ølglasset»ØJ-dag er J-dag for voksne,« siger folkene bag. Og torsdag er det tid til juleøl. Og er man til specialøl frem for Turborgs Julebryg, så kan man godt glæde sig. ØJ står for Ølentusiasternes J-dag og henvender sig til folk, der går op i hvilken type øl, der fyldes i glasset. ØJ-dag foregår over hele landet, men i København kan man f. eks. nyde de gyldne dråber på Ørsted Ølbar, Taphouse eller Mikkelers forskellige barer.Øj-dag København Torsdag aften.03 Ost Osteguru holder ostekursus i KøbenhavnAt lave sin egen ost er ikke så svært, som det måske lyder. Torsdag og fredag kan man komme på ostekursus, når David Asher gæster Bæst på Nørrebro.Han er kendt som »Guerillaostemageren« og har udgivet bogen »The Art of Natural Cheesemaking«. Man kan komme med for 1.200 kr., og prisen dækker begge dage, samt frokost og forfriskninger. David Asher vil blandt andet gennemgå kefir, Camembert, blåskimmel, flødeoste og mange flere gode oste. Bestil på dinnerbooking.com Ostekursus Bæst, Kbh N Torsdag og fredag kl. 10.00-17.30.04 Musik Kom til stribevis af danske koncerter og eventsI denne uge hyldes den danske musik over hele landet, og det betyder stribevis af koncerter og events rundt omkring i København. Ugen byder bl. a. på fælles sang med Onkel Reje, og Copenhagen Phil spiller danske klassikere som »Jens Vejmand« og den festlige »Champagnegalop« i metroen. Der er gratis adgang til nogle events, mens andre kræver billet købt i forsalg eller i døren. Se hele programmet på spildansk.dk.Spil Dansk Ugen Hele landet Mandag-søndag.05 Kunst Hvad har kunst og kommunalvalg med hinanden at gøre?Rådhuspampere eller lokale helte? Kom med på en usædvanlig omvisning, hvor der kigges på, hvad kunsten kan fortælle om kommunalvalget.Rundvisningen er gratis, når entreen er betalt.Art talk: Kommunalvalg SMK, Sølvgade 48-50, 1307 Kbh K.Onsdag kl. 18.15-18.45.06 Mad Bliv veganer for en dag på Kultorvet i KøbenhavnMad med Medfølelse, Danmarks veganske forening, inviterer til International Veganerdag på Kultorvet. Her kan man få masser af smagsprøver, gratis opskrifter og al den information, man orker, om at leve vegetarisk og vegansk.International Veganerdag Kultorvet, 1127 København K Onsdag kl. 13-17.
AOK. DK.
Trods en årelang indsats for at få ikkevestlige ægtepar ud på arbejdsmarkedet ved at skære i ydelserne, er det stadig netop disse par, der fylder mest i statistikkerne for københavnske kontanthjælpsmodtagere.85 procent af de københavnske ægtepar, hvor begge modtager kontanthjælp, er således ikkevestlige indvandrere eller efterkommere, fremgår det af et svar fra Beskæftigelses-og Integrationsforvaltningen i Københavns Kommune.Overrepræsentationen er størst, når man fokuserer på ægte par, der modtager kontanthjælp, men også når man fokuserer på kontanthjælpsmodtagere generelt, fylder gruppen en del. Således er 40 procent af de københavnske kontanthjælpsmodtagere ikke-vestlige indvandrere eller efterkommere.Det er ikke tilfældigt, at netop den gruppe fylder så meget, forklarer Eskild Dahl Pedersen.Som leder af den boligsociale indsats i Mjølnerparken på Nørrebro i København er han dagligt i kontakt med ikke-vestlige indvandrere på overførselsindkomst, og ifølge Eskild Dahl Pedersen er det at leve af offentlige ydelser blevet en livsstil for visse borgere i København.»Vores beboere lukker øjnene for, at kontanthjælp er noget, man får, når man står til rådighed for arbejdsmarkedet. Der er mange, der kalder det »løn« og siger noget som: »Nu får vi mindre i løn, fordi politikerne har lavet en ny regel.« Det er simpelthen ikke lykkedes samfundet at få dem til at forstå, at kontanthjælp er en midlertidig ydelse,« siger han.Det er netop den tankegang, der ifølge Eskild Dahl Pedersen hersker i Københavns sociale boligbyggerier, og som får ikke-vestlige kontanthjælpsmodtagere til at foretage en costbenefit-analyse af, hvorvidt det overhovedet kan betale sig at bevæge sig ind på arbejdsmarkedet.»Mange har fundet ud af at gevinstoptimere ved at kombinere de forskellige former for understøttelse, vi har i vores land. Når man er på overførselsindkomst, får man tilskud til briller og tandlæge, og børnene får friplads i institutionen.En familie på fem, seks eller syv personer kan få en rimeligt god økonomi, og man kan trække ret gode services uden at gå på arbejde,« siger Eskild Dahl Pedersen og fortsætter: »Der er i København kommet en hel industri, som godt nok kun består af nogle få tusinde mennesker, der har fået det her som livsstil.Isoleret set er det ikke noget kæmpe problem, men fremskriver vi det fem, ti eller 15 år, bliver udfordringen for København de børn, som vokser op og tager livsstilen og teknikkerne til sig.«.Borgmesteren vil udbrede indsatsenIfølge den radikale beskæftigelses-og integrationsborgmester i Københavns Kommune, Anna Mee Allerslev, kan man hurtigt blive klientliggjort i velfærdssamfundet.»Det kan ramme etnisk danske akademikere, og det rammer selvfølgelig også udsatte grupper som ikke-vestlige indvandrere. Derfor skal vi beslutte politisk, om vi vil give dem en hjælpende hånd eller lade dem sejle deres egen sø. Beskæftigelsesministeriet og eksperterne på området siger alle, at det ikke er nok at skære i ydelsen. I stedet skal vi stille krav og følge op næsten dagligt. I Mjølnerparken har vi investeret mange ressourcer i, at beboerne skal aktiveres hver dag, så vi hurtigst muligt kan få dem i virksomhedspraktik, fordi vi ved, at det virker. Derfor ønsker vi i de kommende budgetforhandlinger til september at udbrede indsatsen fra Mjølnerparken til flere udsatte områder,« siger borgmesteren.Eskild Dahl Pedersen advarer dog mod blot at sætte sociale ydelser langt ned.»Mange af dem har flygtningebaggrund, og lige meget hvor lavt du sætter ydelserne, vil grundvilkårene være bedre end at sidde indespærret i Aleppo. Derfor foreslår jeg, at man fjerner kontanthjælpen og i stedet giver borgere et retskrav på job og uddannelse. Man skal lære de her familier, at penge ikke er noget, man får, men noget, man tjener,« siger Eskild Dahl Pedersen.Lavere ydelser kan føre til jobSvaret fra forvaltningen er den nyeste opgørelse på området - tallene stammer fra december 2016. I alt er der 1.520 kontanthjælpsmodtagere i København, som er gift med en anden kontanthjælpsmodtager.Ifølge Marie Louise Schultz-Nielsen, som har forsket i integration og udviklingen af kontanthjælpsmodtagere for Rockwool Fonden, afspejler tallene, at det generelt er sværere for ikke-vestlige indvandrere at komme ind på arbejdsmarkedet, end det er for etniske danskere.I dag er en del indvandrere på den særligt lave integrationsydelse, og lavere ydelser kan faktisk føre til, at flere kommer i arbejde. Det viser et studie, som blandt andre Marie Louise Schultz-Nielsen har stået bag.Holdet undersøgte effekten af den starthjælp, som indvandrere fik frem til 2011, og undersøgelsen konkluderede, at 42 procent af indvandrerne på starthjælp var i job efter fire år, mens andelen var 30 procent for den gruppe indvandrere, som havde været på den højere kontanthjælp.»Det var en væsentlig effekt, men der var også en stor gruppe tilbage, som ikke var kommet i arbejde, og som nu levede på en lavere ydelse. Incitamenterne virker, men bestemt ikke for alle, og det er den byttehandel, man laver. Så kan man politisk have forskellige synspunkter på, hvor afvejningen mellem de forhold skal være,« siger Marie Louise Schultz-Nielsen.kila@berlingske.dk Mange har fundet ud af at gevinstoptimere ved at kombinere de forskellige former for understøttelse, vi har i vores landEskild Dahl Pedersen, leder af den boligsociale indsats i Mjølnerparken på Nørrebro i København.
Langt de fleste københavnske ægtepar, hvor begge parter er på kontanthjælp, er ikke-vestlige indvandrere eller efterkommere. Kommunal leder taler om, at kontanthjælpen for nogle borgere efterhånden er blevet en livsstil.
Ord, musik og håndmadderLitteraturen formes af stedet, den er skrevet, og stedet formes af litteraturen.Forfattere har indoptaget byen og spyet den ud i nye og anderledes konstellationer.Hvordan spiller litteratur og by sammen? Hvad har København gjort ved dem, der skrev om den, og omvendt? Kan man tale om en forelskelse? I aften inviterer foreningen Litterære Selskaber i Danmark til oplæsning, fortælling, fællessang og urbant smørrebrød - alt sammen i en undersøgelse af København og de ord, der har været med til at danne vores billede af byen.Digter og forlægger Asger Schnack griber tilbage i historien og præsenterer litterære bybilleder, mens forfatterne Gerd Laugesen, Benn Q. Holm og Amalie Laulund Trudsø, der alle på den ene eller anden måde har skrevet om hovedstaden, fortæller om København i litteraturen og litteraturen i København nu og her.Musiker og producer Troels Alsted står for stemningsfuld fællessang med udgangspunkt i københavnske steder, mens arrangementet indledes med klassisk københavnsk smørrebrød.Oplæsning, sang og foredrag.8. sept., kl. 18.30-22.30, LiteraturHaus, Kbh. N. Entré: 50 kr.Kong Christians krydderurterHvis du gik og troede, at urban gardening, byhaver, taghaver osv. var noget nymodens noget, så tro om igen! Den flittige Christian IV - bygherre, iværksætter, kulturconnaisseur og konge - anlagde nemlig allerede i renæssancens København sin egen lille nyttehave rundt om Rosenborg Slot i Kongens Have.Mens nutidens urbane haver er gennemført demokratiserede foretagender drevet af aktivistiske ildsjæle, var det i 1600-tallet kun de fine forundt at plukke urter midt i Kongens København. Med andre ord: Haven var forbeholdt kongen og hans hof. Siden er nyttehaven blevet tilgængelig for offentligheden, og lørdag er der dømt madmarked med udgangspunkt i »smagene, duftene og fortællingerne« fra genfødslens hedengangne epoke.Madmarked. 9. sept., kl. 10-17.Herkules Pavillonen i Kongens Have, Kbh. K. Gratis adgang.Dobbelt op på BangForfattere og stormagasiner lyder som en sær sammensætning, men ikke for den hypermoderne Herman Bang. Både i sin rolle som forfatter og reporter afsøgte han byens afkroge, høje som lave, og portrætterede København i sit karakteristiske og flimrende stemningsmættede sprog. Her var byen virkelig hovedperson! Et af de steder, der kom under Bangs litterære lup, var Magasin du Nord, der med sin fantasmagoriske vareophobning blev symbol på tidens højkonjunktur.Det fascinerede: et mikrokosmos, en by i byen, men måske også en facade? Lørdag fortæller museumsinspektør Trine Halle og cand. mag. Johan Rosdahl historien om Bangs København og lover afstikkere til andre københavnerportrætter.Hvis man ikke kan få nok af Herman Bang, kan man passende fortsætte i samme rille og tage videre på byvandring med gruppen med det ret så fantastiske navn De Bangske Morgenmænd. Turen begynder på Sankt Annæ Plads og slutter på Folketeatret, hvor skuespiller Joen Bille læser op af Bangs bøger. Undervejs vil ti udvalgte lokaliteter danne udgangspunkt for fortællingen om den flamboyante forfatters liv - og by.Foredrag. Lørdag 9. sept., kl. 11.Magasin du Nord Museum Kongens Nytorv 13, Kbh. K. Gratis.Byvandring. Lørdag 9. sept., kl. 13.15-16.Bangs buste på Sankt Annæ Plads, Kbh. K.Gratis, men tilmelding nødvendig på WWW billetto.dk Kvinderne, der formede byen Her er der virkelig noget på spil! Dansk Kvindesamfund og Selskab for Ligestilling er også at finde på festivalen, og det er de i form af en (selv) kritik af den mandsdominerede fortælling, vores historie er - en fortælling, som Golden Days heller ikke helt kan sige sig fri af.For ja, når vi taler om dem, der formede København, tænker vi oftest på mænd, og det vil konceptet GIN &amp; GENDER gøre noget ved.Det hele begyndte på kvindernes internationale kampdag i 2015, og siden har folkene bag ufortrødent fortsat deres aftenener, der kombinerer stærke drinks med fremførelsen af tekststykker, som »på den ene eller anden måde handler om køn, kønsroller, feminisme, sexisme, kønsidentitet, ligestilling med mere«. I aftenens anledning er der besøg af blandt andre spokenword-poet Katrine Volsing, skuespiller og sanger Mette Marckmann og ikke mindst kønsforsker Bente Rosenbeck. Sammen vil de hive fortidens kvindelige københavnerpionerer ud af glemslen og hylde de kvinder, der formede hovedstaden.Debat, oplæsning, performance. Lørdag 9. sept., kl. 20-22. N. Zahles Gymnasieskole, Nørre Voldgade 5, Kbh. K. Gratis.Ungdommelige drømmeI dag er det svært at forestille sig et mere traditionsbevidst sted end det ældgamle kollegium lige ved Rundetårn. Regensen - eller ' Tankens slot', som dramatikeren og den tidligere beboer Jens Christian Hostrup mere eller mindre ironisk døbte stedet - har i århundreder været hjemsted for ungdommelig idealisme, men efterhånden også en række ritualer, der for udenforstående kan virke sære.Her respekteres ånden.Lindetræet i kollegiets gård har altid været et politisk samlingssted, og det er også her, Studenterforeningen i 1820 blev stiftet - efter opmuntrende fællessang med omkvædet »Herrer vi ere i Aandernes Rige«. Et sted for store drømme! Historiker og tidligere regensianer Troels Peter Roland viser rundt på Regensen og fortæller hele historien.Rundvisning, foredrag. Mandag 11. sept., kl. 14 &amp; kl. 16. St. Kannikestræde 2, Kbh. K.Entré: 50 kr.WWW billetto.dk.Thorvaldsens playlisteBertel Thorvaldsen er mest af alt kendt som en formidabel billedhugger og leverandør til alverdens kongelige hoffer og andre fine folk, men han var efter sigende også en ørn på både guitar og fløjte.Her kan man tale om en seriøs sidegeschæft! På Thorvaldsens Museum har man bevaret skulptørens helt egen nodebog - Thorvaldsens playliste, kalder de den.Onsdag kan melodierne opleves live, når de orkestreres af nogle af landets dygtigste musikere. Thorvaldsens Museum har nemlig slået pjalterne sammen med Det Kongelige Danske Musikkonservatorium og giver smagsprøver på Thorvaldsens musikalske talenter.Koncert. Onsdag 13. sept. kl. 15.30.Thorvaldsens Museum, Bertel Thorvaldsens Plads 2, Kbh. K. Gratis.Weidekamp: Helt eller skurk? Nævn hans navn de rigtige steder på Nørrebro, og du vil se vreden lyse ud af øjnene på folk. Det er Egon Weidekamp, vi taler om - tidligere socialdemokratisk overborgmester og bz'ernes fjende nummer et.For ministeren og crooneren Søren Pind er det en anden sag: Nedriveren Weidekamp udgør nemlig et noget uventet politisk forbillede for venstremanden Pind. Hvorfor? Det kan man finde svar på, hvis man dukker op på Arbejdermuseet onsdag aften. Under overskriften Punk &amp; Politik - en tribute til Egon Weidekamp vil Søren Pind i samtale med redaktør på Føljeton Lars Trier Mogensen udforske Weidekamp og en brydningstid, der var fyldt med konflikter og konfrontationer.Foredrag. Onsdag 13. sept. kl. 19.Arbejdermuseet, Rømersgade 22, Kbh. K.Entré: 50 kr.WWW billetto.dk Kender du din by? Efter knap to uger med kulturhistoriske hovedstadsarrangementer i hobetal kan du passende brillere med din nye viden eller bare få opfrisket den kollektive københavnerhukommelse med en god, gammeldags quiz. Og sådan nogle er de eksperter i hos Folkehuset Absalon på Sønder Boulevard. Der er garanteret højt humør, betalbare drikkevarer og uformel stemning, når folkene fra Absalon sparker gang i en vidensdyst med fokus på byens udvikling, dens arkitektur, tendenser og fortællinger.Quiz. Onsdag 13. sept., kl. 20-22. Absalon, Sønder Boulevard 73, Kbh. V. Entré: 30 kr., som betales i baren.Bøger som bykortHer er tale om en vaskeægte verdenspremiere! Hovedbiblioteket lancerer nemlig denne torsdag et spritnyt litterært bykort, der lader bøgerne lede vej gennem hovedstaden. På torsdag er det med blanke øjne og rødsprængt næse byen kan opleves, når filosof Jon Auring Grimm og litterat Elisabeth Skou Pedersen på LiteraturHaus introducerer det litterære kort.På LiteraturHaus vil baren være åben, og forfatter Lars Frost - der vistnok taler af grundigt erhvervet erfaring - vil fortælle røverhistorier om og refleksioner over den beduggede del af litteraturen.Bagefter er det bare om at komme ud i septembernatten og med sit nye kort finde frem til de steder, hvor Tom Kristensen og andre tørstige digtersjæle lod (og lader?) promillen stige til tops.Foredrag, byvandring.Torsdag 14. sept., kl. 17-20. LiteraturHaus, Møllegade 7, Kbh. N. Gratis.Fredagsbar på museetStatens Museum for Kunst fortsætter successatsningen SMK Fridays - »en intellektuel fredagsbar«, som de kalder det.Denne gang er museet gået sammen med Golden Days om at skabe en afslappet og kulturel fest med masser af kunst som kulisse. De perfekte rammer er der så at sige allerede, og fredag vil kunsten blive taget i brug i et forsøg på at kaste lys på byens mange billeder og fortællinger.Det hele vil blive spædet op med talks, performances og fadøl - og det lyder jo som en herlig afslutning på ugen, en dejlig start på weekenden.Udstilling, foredrag. Fredag 15. sept., kl. 16-22. Statens Museum for Kunst, Sølvgade 48-50, Kbh. K. Gratis.ibyen@pol.dk 
Kongens København fylder år, og kulturfestivalen Golden Days fejrer det med manér. Her er 10 nedslag i opløbsugens program - alle til højst en halvtredser.
Sofie Finne Bonde, 19 år, låser sin cykel foran Gefion Gymnasium i København. Sidste eksamen. Hun er grå i ansigtet. Man kan se panikken i hendes øjne.I dag skal hun have huen. Hun skal op i engelsk, og hun går efter et 12-tal. Hun vil gerne ind på RUC, læse psykologi med kultur-og sprogmødestudier som andet fag. Det kræver gode karakterer.Hun har ikke rigtigt sovet i nat, fortæller hun.»Jeg har stresset lidt over mine eksaminer.« Hun er konverteret til islam og bærer hovedtørklæde. Hun er fastende.Det er ramadan - muslimernes hellige måned, hvor man ikke må spise fra solopgang til solnedgang.Samtidig lider hun af OCD i mild grad. Det er blevet bedre, efter hun er kommet i terapi. Hun plejer at græde før en eksamen. Det gør hun ikke i dag. Hun kan dog stadig kun gå ind ad døre som den sidste - veninderne skal først ind, først da kan hun følge efter.Hun forsvinder ind til sin eksamen.Trækker et emne: Growing up.Døren lukkes bag hende.I KaliningradSofie er vokset op på Nørrebro i København.Hendes far er førtidspensionist og syg med prostatakræft.Hendes mor arbejder som pædagog på et sted med udviklingshæmmede.»Vi skal hjælpe de udsatte. Jeg er meget tilhænger af de høje skatter.Jeg ser, hvordan det har hjulpet min egen familie, fordi vi har haft brug for lidt hjælp.« Hun er en af 10 vælgere, som Information har interviewet op til kommunalvalget.Sofie Finne Bonde skal stemme for første gang.Hun er meget politisk interesseret og har deltaget i EU's »Model European Parliament«. Sammen med en pige fra klassen var hun i Kaliningrad i en uge.»Vi prøvede at lege med at sidde i EU, stille nogle lovforslag og diskutere politik.« Turen var skelsættende for hende.»Det er gået op for mig, at jeg kan lære helt vildt meget også af en ultraliberalist.Før i tiden gad jeg ikke en gang snakke med en liberalist. Jeg var meget fordomsfuld. Nu synes jeg, det er hyggeligt og dejligt, at vi er forskellige.« Hendes hjertesager er »bæredygtighed, miljø og uddannelse«. »Det er helt vildt vigtigt, at vi gør brug af de ressourcer, som naturen giver os, og at vi tænker over, hvordan vi bruger ressourcer, der skader miljøet.Det skal vi gøre til en del af vores hverdag.« Hun bor stadig hjemme og indførte på et tidspunkt en smileyordning for sine forældre. De fik en sur smiley, hvis de ikke traf bæredygtige valg og f. eks. smed brød ud i stedet for at give brødet til fuglene eller købte for mange plasticflasker.»Det tror jeg, de blev lidt trætte af, så det måtte jeg lige holde op med.Men når jeg en dag får mit eget sted, er det noget, jeg vil gå op i.« Hun er skræmt over, at Donald Trump trak USA ud af Paris-aftalen.»Klimaforandringerne skræmmer mig. Jeg tænker over, at jeg måske ikke er her om 100 år, men det er der andre, der er. Vi har kun det her sted, og det skal vi passe på.«.Alternativet eller EnhedslistenHun stemmer nok Alternativet. Eller Enhedslisten, som er det, hendes far stemmer. Hun mener bestemt ikke, at der er nogen modsætning mellem at være venstreorienteret og muslim.»Jeg er træt af snakken om religion.Jeg har min, du må have din.Jeg synes, det er en ærgerlig samtale, vi har om muslimer. Men jeg forstår det sgu godt. Det er ikke, fordi muslimer gør det specielt meget lettere altid. Jeg har det sådan, at med den retorik ikkemuslimerne har, så må jeg jo vise, at det ikke er sådan, vi er.Det er min pligt som borger og muslim at vise et andet billede.« Sofie konverterede, da hun var 17 år, meget mod sin families vilje.Forældrene truede med at smide hende ud, hvis hun gjorde det. De ville have, hun skulle vente.Hun konverterede, pakkede sine ting i en kuffert og flyttede hjem til sin søster. Det skete under påvirkning af hendes muslimske veninder, men hun har omvendt altid været søgende.»Nu er det bare hverdag. De elsker mig jo stadigvæk lige så højt.De kan se, jeg ikke ændrer mig. Jeg er den samme.« Hun er ret overbevist om, at hun ikke ville have rørt alkohol uanset, så hun mener ikke, det har påvirket hendes ungdomsliv meget. Men hun føler, at hun er nødt til at føre lav profil som dansk konvertit. På gaden og på Facebook.»Det er jo synligt, at jeg er muslim.Jeg bliver hvæset ad, hvis jeg går lidt for langt ude på fortovet. Ikke vildt tit. Men engang imellem. Jeg har også fået kommentarer som: ' Du er en forræder. Du er ikke dansker'.« Hun tænker sig lidt om.»Det er jo en lidt underlig diskussion for mig. For jeg blander det jo hver eneste dag. I mit liv og på skolen.«.HuenSofie kommer ud foran gymnasiet med sine veninder. Som hende bærer de hovedtørklæder. Hun fik 10.»Selvfølgelig havde jeg håbet på en 12' er. Men jeg har fået huen.« En fyr råber: »Tillykke!« »Tak, Adam.« Kl. 15.30 skal hun være i sin terapigruppe.Bagefter vil hun hjem og sove. Når solen går ned, skal hun ud at spise sammen med sine forældre.Og efter ramadanen går hun ud med sine veninder - også de ikkemuslimske - og laver noget hyggeligt.fri@information.dk Klimaforandringerne skræmmer mig.Jeg tænker over, at jeg måske ikke er her om 100 år, men det er der andre, der er. Vi har kun det her sted, og det skal vi passe på Sofie Finne Bonde 19 år.Fakta: SERIEHver stemme tæller Om lidt begynder den kommunale valgkamp. Liberal Alliance og Alternativet forsøger at slå igennem. Nye Borgerlige stiller op for første gang. Information giver ordet til 10 vælgere. Fra mekanikeren til bryllupsfotografen.Fra Tønder til Helsingør.Journalist Morten Frich og fotograf Jakob Dall har kørt rundt i landet for at møde danskere på tilfældige steder uden forudgående aftaler. De har interviewet og fotograferet ti af dem, som sagde ja til at medvirke.Folk har kunnet tale om lige de emner, de er optaget af. Målet er at gengive, hvad vælgerne taler om, og hvor de taler fra.Vi har spurgt, hvad de plejer at stemme, og hvad de overvejer at stemme til KV17. I udvælgelsen har Information tilstræbt en mangfoldighed af politiske anskuelser, geografi, erhverv, køn og alder.
Sofie Finne Bonde har fundet sig selv politisk og religiøst i en tidlig alder. Hun er dansk konvertit og stemmer til kommunalvalget på et parti, der kæmper for klimaet.
Der er ét ord, der går igen, når venner og kolleger taler om Søren Dalsgaard: Han er " idealist".Den 34-årige teolog er nemlig altid beskæftiget med at gøre forholdene bedre for andre. Både i sit arbejde som koordinator for Folkekirkens Asylsamarbejde ved Folkekirkens mellemkirkelige Råd, og privat, hvor Søren Dalsgaard er formand for beboerforeningen i Mjølnerparken på Nørrebro i København, hvor han selv bor.I den seneste tid har han derfor også haftualmindeligt travlt. Mjølnerparken har to gange inden for kort tid oplevet skudepisoder med dødelig udgang. Senest i torsdags, hvor en 22-årig mand blev dræbt. Ugen forinden havde Søren Dalsgaard allerede følgende forslag på sin Twitterprofil: " Indsæt regulær bevogtning af os" med direkte appel til justitsminister Søren Pape Poulsen (K) og statsminister Lars Løkke Rasmussen (V). Et forslag, der efter det seneste formodede bandeopgør i Mjølnerparken nu også bliver drøftet på Christiansborg.At Søren Dalsgaard ikke er bange for at blande sig og gerne selv går forrest, er ganske kendetegnende for ham, mener en af hans kolleger, asylpræst i Haderslev StiftBirgitte Rosager Møldrup." Han er et menneske, der investerer sig selv i de ting, han brænder for. Både på arbejde og privat. Og han er ikke bange for bare at gå foran eller sige sin mening. Der er ikke så meget uld i ham - han gør bare tingene," fortæller hun og peger samtidig på, at netop den type har været en gevinst at få ind i det folkekirkelige arbejde." Han er gået uhildet ind i det kirkelige miljø, der ellers kan være noget specielt, og han brænder virkelig for arbejdet med asylansøgere, flygtninge og indvandrere og har åbnet op for, at det sker på et bredt folkekirkeligt grundlag. Vi asylpræster er ham tak skyldig for at have organiseret os, så vi nu har fået en slags erfa-gruppe, hvor vi mødes for at udveksle vores erfaringer," siger Birgitte Rosager Møldrup.Søren Dalsgaard er uddannet teolog og tog sin bachelor på Bibelskolen i Stavanger og har derudover en masteruddannelse i afrikastudier fra Københavns Universitet.Han fik den kristne tro og interessen for teologi med fra barndomshjemmet i Lyngby, lidt nord for København, hvor hans far var tidligere leder af Københavns Indre Mission. Interessen for andre kulturer og trosretninger blev især vakt, efter at han sammen med sin kone boede tre år i Kenya, hvor han tog en kandidatgrad i teologi ved et universitet i Nairobi.I et tidligere interview i Kristeligt Dagblad har Søren Dalsgaard selv sat nogle ord på, hvordan mødet med Afrika var med til at ændre ham, fordi han " kom dertil med den privilegeredes teologi, en repræsentant for Vesten, magt og penge. Men jeg fandt ud af, at Gud fører sin mission igennem via de marginaliserede mennesker, ikke de privilegerede. I den kristendom, jeg mødte, lærte jeg at indtage en meget mere ydmyg position i forhold til min tro, mit liv og min baggrund".Netop opholdet i Afrika er også noget af det, ven og tidligere studiekammerat, sognepræst i Hinge ved Kjellerup Mikael Holst Kongensholm, fremhæver som afgørende for Søren Dalsgaards engagement i de mennesker, vi ellers plejer at udpege som " de andre"." Dér mødte han en helt anden kultur og blev også interesseret i andre trosretninger.Og i virkeligheden ligger netop det fokus også i god forlængelse af vores uddannelse, der var meget tværkulturelt orienteret og ikke kun målrettet et job som sognepræst i folkekirken," siger Mikael Holst Kongensholm, der også kan afsløre, at der gemmer sig en rigtig god musikalsk begavelse i Søren Dalsgaard." Ud over at være en god ven at snakke med og nyde en god øl med, så er han ret god til at spille klaver, og han synger fantastisk. Det kan man blandt andet høre i det gospelkor, hvor han har sunget hver mandag aften de seneste mange år." Søren Dalsgaard bor i Mjølnerparken sammen med sin kone, Charlotte Dalsgaard, og deres søn Natanael på seks år.tulinius@k.dk 
portræt Søren Dalsgaard har travlt. I fritiden er han en stærkt engageret beboerformand i det uroplagede Mjølnerparken på Nørrebro i København, hvor han bor. Og når han ikke er engageret derhjemme, arbejder han på at skabe samarbejde i folkekirken omkring landets asylansøgere.
Giv dem et liv, de ikke er interesseret i at misteThorkild Høyer Forsvarsadvokat, mæglede under rockerkrigen 1994-1997 - Er det en god idé at forbyde Loyal to Familia? »Selv hvis et juridisk forbud mod forventning lykkes, vil det næppe have den store virkning. LTF kan helt uproblematisk ændre navn, og så skal man gennem møllen igen. Derudover vil det føre til, at medlemmerne tvinges under jorden og bliver mere vanskelige at retsforfølge.Samtidigt vil et forbud måske give medlemmerne en heltestatus i det kriminelle miljø. Jeg synes, kriminalisering er en dårlig idé.« - Hvad er løsningen på bandekon-flikten så? »Det er nødvendigt at fortsætte politiarbejdet for at få straffet dem, som begår kriminalitet. Det kræver en massiv polititilstedeværelse i de berørte områder, ikke et paradeforbud.Og så skal den præventive socialpædagogiske indsats styrkes. Der skal være bedre exitprogrammer med mulighed for at skifte identitet, støtte til etableringen af en lovlig tilværelse samt ordentlige fordele, hvis tidligere bandemedlemmer medvirker til opklaringen af kriminalitet.For de unge bandemedlemmer er der ikke meget andet i tilværelsen end tilhørsforholdet til banden. Den mest effektive måde at få dem ud af kriminalitet er, at de får arbejde, en egentlig familie og et sted at bo.Med andre ord, at de får et liv, som de har en interesse i ikke at miste.Det vil desuden være oplagt at prøve at få inddraget bandemedlemmernes forældre i at få trukket dem ud af banderne.«.Vi skal tilbyde loyalitet, fællesskab og venskabOle Lauridsen SSP-konsulent på Nørrebro og Bispebjerg - Er det en god idé at forbyde Loyal to Familia? »Et forbud er formentlig meget svært at håndhæve. Hvis LTF bliver forbudt, så finder de nok på noget andet. Det er min erfaring, at bandemedlemmerne blot organiserer sig på en anden måde og måske ændrer navn. Det ændrer jo ikke på, hvem personerne og deres gerninger er.« - Hvad er løsningen på bandekon-flikten så? »Politiindsatsen er vigtig for at sikre, at kriminaliteten ikke går ud over borgerne. Men derudover skal vi have slået hul på bandernes ' skal'. Banderne har lukket sig om sig selv og render rundt med opfattelsen af at være ' dem' mod en ydre fjende. Lige nu er fjenden de andre bandegrupperinger, men den kan også være det omgivende samfund og politiet. Der skal skabes grobund for, at det enkelte medlem ønsker noget andet for sit liv, hvad end det er uddannelse, hus eller børn. Men transformationen fra bandemedlem til ' almindelig' borger kan være svær, for bandelivet er jo ikke kun kriminalitet, men også loyalitet, fællesskab og venskaber. Det skal vi også tilbyde uden for bandemiljøet.«.Politiet skal stresse medlemmer, så de ikke kan forlade deres lejlighedNedim Yasar Pædagogstuderende, radiovært på Radio24Syv og tidligere medlem af banden Los Guerreros - Er det en god idé at forbyde Loyal to Familia? »Jeg er meget uenig i Søren Pape Poulsens (K) tilgang med jerngreb og forbud. Hvis du forbyder navnet LFT, finder bandegrupperingen bare på et nyt. Forbud virker kun for de store rockergrupper såsom Bandidos, hvis identitet er knyttet til deres navn.« - Hvad er løsningen på bandekon-flikten så? »Der er kun én løsning lige nu og her, og det er stress. Politiet skal stresse bandemedlemmerne så meget, at de ikke kan forlade deres lejlighed uden at blive mandsopdækket og kropsvisiteret. Alle ressourcer skal bruges på mere politi. Min egen erfaring fortæller mig, at det er den eneste måde at komme konflikten til livs. Hvis jeg stadig var bandemedlem, ville jeg aldrig turde være bevæbnet eller fragte stoffer, hvis politiet var så massivt tilstede. Når stridsøksen er lagt, er den præventive indsats og gode exitprogrammer selvfølgelig vigtige, men de kan ikke slutte konflikten her og nu.«.
Justitsminister Søren Pape Poulsen vil bede Rigsadvokaten undersøge, om Loyal to Familia kan forbydes ved lov. Andre justitsministre har tidligere gjort lignende forsøg, men uden held. Papes forbud støttes af flere juridiske eksperter. Information har spurgt en forsvarsadvokat, en SSP-konsulent og et tidligere bandemedlem, om kriminalisering er løsningen.
Arkitekt Bjarne Willesen stopper ud for opgang nummer 30.Han står på de regnvåde fliser i en gård i Mjølnerparken.I en blå pullover og med paraply i hånden.»Vi havde selvfølgelig en drøm om, at det skulle bliver rigtig godt og komme til at fungere,« siger han og kigger rundt langs de fire røde blokke.Der sidder regndråber på hans brilleglas.På muren over ham hænger tre paraboler.»Det var der jo også tegn på, at det ville komme til.« Det er en tirsdag eftermiddag i slutningen af november. Mjølnerparken ser i store træk ud, som den gjorde i 1987, da Bjarne Willesen som arkitekt færdiggjorde byggeriet: røde murstensboligblokke med forholdsvis små vinduer og altaner beliggende i Københavns Nordvestkvarter. Men en del er forandret.Oprindeligt blev Mjølnerparken bygget som boliger til middelklassefamilier.Der skulle bygges nye lejligheder med nye altaner og nye køkkener og nye baggårde, som skulle tiltrække beboerne fra de gamle lejligheder i de gamle brokvarterer. I 1970' erne og 1980' erne byggede man den type boliger flere steder i landet: i Vollsmose og Tingbjerg, Taastrupgaard og Gellerupparken.Men mange steder flyttede middelklassen hurtigt ud igen - og i løbet af 1990' erne og 2000' erne flyttede et stort antal flygtninge og indvandrere ind. Mjølnerparken er i dag et af de hårdest belastede områder i Danmark med høj arbejdsløshed og høj kriminalitet, og de seneste måneder har den været centrum for en del af skyderierne i bandekonflikten i hovedstadsområdet.I dag spørger politikere og politi og naboer og socialarbejdere og arkitekter: Hvad kan vi gøre - og kunne vi havde gjort noget tidligere? Men som Bjarne Willesen siger, da Information går rundt sammen med ham i Mjølnerparken for at tale om området og arkitekturens rolle i de socialt belastede områder: I 1980' erne »kendte man ikke engang« ordet ghetto.»Det var måske nok opfundet. Men man brugte det slet ikke som i dag - og der var slet ikke lagt op til det.« Sådan er det bare endt.»Men beboerne gør dog noget.« Bjarne Willesen kigger over mod et par unge kvinder, som kommer gående med hver sin lille vogn med en affaldspose på. Med en lang stang samler de affald op fra de våde fliser og lægger dem i poserne. De hilser og smiler.»Det er da helt positivt.«.Unge børnefamilierBjarne Willesen tegnede de første skitser til Mjølnerparken i starten af 1980' erne.Han var ansat på tegnestuen T.Bang Termansen på Østerbro i København og blev sagsarkitekt og projektleder for en lille gruppe på tegnestuen, som for det almennyttige boligselskab Lejerbo skulle tegne bebyggelsen.I 1980' erne var der mangel på boliger i København, og kommunen havde besluttet, at der skulle bygges lejligheder på grunden i den nordvestlige del af København, hvor papirfabrikken Skandinavia tidligere havde haft sine produktionshaller.560 lejligheder i alt.T. Bang Termansen fik opgaven af boligselskabet, og på tegnestuen på Østerbro - en cykeltur fra Mjølnerparken - begyndte Bjarne Willesen og hans kolleger at tegne de første skitser.»Tanken var at lave et stort område med boliger for unge børnefamilier.De skulle bo tæt på byen, men samtidig have tryghed og mulighed for at udfolde sig,« siger Bjarne Willesen.Først tegnede arkitekterne de store linjer; en hel karré, en plan over området, og de fik produceret små modeller i træ af bebyggelsen hos en modelsnedker.»Og så kunne vi sidde og vende og dreje det. Ambitionen var at lave lejligheder og nogle gårdmiljøer, som virkede intime og nærværende, og som samtidig skulle give nogle muligheder for at udfolde sig. Det skulle være åbent og samtidig overskueligt.Det skulle være trygt. Og det tror jeg sådan set også, er lykkedes,« siger Bjarne Willesen.I 1980' erne var en del af de gamle lejligheder på Vesterbro og Nørrebro i langt dårligere stand end i dag; mørke og slidte og fugtige og ofte med bad og toilet i første eller anden baggård. De nye boliger i blandt andet Mjølnerparken skulle gøre det muligt for middelklassen at få en ny lejlighed med lys og luft, og de fleste af de 560 lejligheder blev bygget som treværelseslejligheder med køkken og bad. Alle havde altan.»Da folk flyttede ud til efterkrigstidens almene bebyggelser, var det jo med begge arme over hovedet,« siger professor ved Aalborg Universitet og forfatter til bogen ' Fra ghetto til blandet by', Claus Bech-Danielsen.»Der var virkelig stor begejstring for at komme væk fra de københavnske baggårde og ud i velfungerende boliger. Og det var super gode boliger; tætte og velisolerede og med store altaner og kæmpe grønne områder omkring. Mange mennesker oplevede det dengang som en helt euforisk frisættelse at komme ud. Men der gik bare ti år, og så kom alle de problemer, som vi kender til i dag.« Claus Bech-Danielsen nævner byggetekniske problemer og sociale problemer. Men det »basale problem« for ghettoområder er ifølge ham deres »arkitektoniske udfordringer og stigmatisering«. »Bebyggelsernes helt basale problem er, at de befinder sig lavest i hierarkiet på boligmarkedet. Og det er deres arkitektoniske udformning i høj grad med til at skabe. De sociale problemer er selvfølgelig også med til at skabe det problem, men det arkitektoniske udtryk i efterkrigstidens bebyggelser har fået nogle problemer med tiden. Dengang var et af idealerne det, man blandt arkitekter kaldte »lighedens princip«. Det byggede på en god socialdemokratisk tanke om, at alle skal have lige adgang til alle goder, ingen hverken mere eller mindre end andre. Det blev et ideal i arkitekturen. Alle lejligheder skulle være ens.« Der er ofte ingen vinduer i gavlene - for dem med lejligheder ud til gavlene skulle ikke have mere end andre.Der er for det meste fladt tag afsluttet med tagpap - for ingen skulle have en taglejlighed med tagterrasse på den øverste etage. I stueetagen har de sjældent forhave - for ingen skulle have mere have end andre.»Men der gik bare ti år, så var lighed ikke det store ideal i samfundet længere. Så blev det individualitet og mangfoldighed og forskellighed, og derfor fik efterkrigstidens arkitekturstil et problem. Der har selvfølgelig været nogle byggetekniske problemer, men det basale problem er, at vores holdning til den type af byggeri har forandret sig. Det, der tidligere var et smukt udtryk for lighed, blev trist og kedeligt, fordi det var ens,« siger Claus Bech-Danielsen.Kunst og bofællesskabI udkanten af Mjølnerparken holder en mørkegrå Toyota Corolla parkeret.Vi er på vej forbi bilen, da en af politiets mørkeblå mandskabsvogne kommer kørende ned ad vejen og drejer ind foran den. To betjente stiger ud.»Er du Jakob?« Den ene henvender sig til den unge mand ved bilen.Ifølge politiet har han ikke betalt forsikring på bilen. Manden svarer aggressivt igen: »Hvad snakker du om?« Bjarne Willesen betragter det fra afstand.Så går vi videre.Bjarne Willesen går forbi et oversigtskort over området og et blåt skilt med et billede af overvågningskamera.I dag er hele området videoovervåget.Han stopper ved en skulptur i sort granit. Den er omkring tre meter høj og hugget af den danske billedhugger Edgar Funch. For at forskønne området besluttede Lejerbo at bestille skulpturen og opsatte den på arealet mellem blokkene.»Lejerbo har altid sat kunstværker op. De har følt, at de havde en forpligtelse over for kunstverdenen, og også for at fortælle folk, der boede her, at man kunne sætte nogle tanker i gang på den måde. Et kunstnerisk bidrag på en eller anden måde.« Der blev hyret en kunstmaler til at male nogle af opgangene, bygget et fælleshus for alle beboerne, og sammen med en gruppe af ældre blev der i to af opgangene lavet et bofællesskab for seniorer.»Tanken var, at de kunne bidrage positivt til det samlede miljø,« siger Bjarne Willesen.»Når man taler om, at man gerne vil have ressourcestærke familier ind, er det ikke kun økonomisk ressourcestærke, men også dem med overskud i en social sammenhæng.Derfor er sådan noget som bofællesskabet et kæmpe aktiv for et område som Mjølnerparken.« Bofælleskabet eksisterer stadig og har - på trods af problemerne med kriminalitet i området - personer på venteliste til en lejlighed. I forbindelse med den kommende renovering af Mjølnerparken har bofælleskabet arbejdet på at kunne udvide med flere lejligheder. Men i 1987 var der - ud over bofællesskabet - ikke snak om at blande forskellige grupper af beboere. Som Bjarne Willesen siger: »Det var lidt mere rationelt dengang.Man lavede en masse boliger.« Han tænker sig lidt om.»Det er måske lidt groft sagt.« Men det er ikke forkert. I 1980' erne var der mangel på boliger - og hverken boligselskaber eller kommunerne eller arkitekterne tænkte umiddelbart over at blande forskellige befolkningsgrupper i de nybyggede boliger.I dag taler man ifølge Claus Bech-Danielsen om at skabe »blandede byer«. »Det kan man for eksempel gøre ved at lave nogle nye lejlighedstyper med fleksible udlejningsordninger, hvor man får særlige grupper ind og på den måde i højere grad blander forskellige beboergrupper. Det kan de fysiske rammer være med til. Man kan naturligvis ikke bygge sig ud af sociale problemer, folk får kort fortalt ikke et arbejde af at få en bedre bolig, men fysiske forandringer kan, når de bliver lavet sammen med sociale indsatser, være med til at forandre boligområder, for eksempel ved at skabe en mere blandet beboersammensætning.« I 1960' erne og 1970' erne var tendensen den modsatte: Den isolerede by.»Man byggede øer,« siger Claus Bech-Danielsen.»Det var oprindeligt et ideal, at man gerne ville holde andre ude fra området og sikre trafikfri og lukkede områder. Derfor førte man vejene i en ring omkring områderne med boligblokke.Og lavede ofte støjvolde eller beplantningsbælter, der afskærmede området fra den omgivende by.« Også Mjølnerparken er ifølge Claus Bech-Danielsen tænkt som en isoleret ø. Alle opgange er placeret ind mod gården og ikke ud mod vejen som i de gamle københavnerkarréer.Selv om intentionen med de gårdvendte opgange var at skabe liv i gården og stimulere fællesskabet mellem beboerne, så var en konsekvens ifølge Claus Bech-Danielsen, at man lukkede området af for omverdenen.»Det kan være fint nok, så længe det sociale liv inde i området er godt.Hvis du for eksempel tager Kartoffelrækkerne, så er det jo også en lille ø midt i byen, og det er beboerne jo glade for. Men hvis et boligområde bliver en ø med en høj koncentration af sociale problemer, så bliver den ø lidt ubehagelig.«.Der mangler nogle detaljerDe seneste år er arkitekter og byplanlæggere derfor begyndt at føre veje og stisystemer ind gennem bebyggelserne for på den måde at åbne de hidtil lukkede områder op for omverdenen.»Stillet helt på spidsen,« siger Claus Bech-Danielsen, »så ville man oprindeligt lave den der isolerede ø for at skabe tryghed inde i området.I dag er områderne blevet utrygge af helt andre årsager - og nu vil man i dag føre trafik ind i området for at skabe tryghed. Det er super paradoksalt.« Vi går ind gennem en port til en af baggårdene.»Der har været en dør i her.« Bjarne Willesen rører ved karmen.I dag er døren væk.Vi går videre ind i en af gårdene.Fra indgangen ved hjørnet er der udsyn over hele gården.»Jeg vil sige, at sådan et gårdrum her er jo grønt og rart,« siger Bjarne Willesen.Gården er stor og med høje træer.»Det virker også mere imødekommende end udefra.« - Hvad tænker du om det i dag, hvor det er er blevet et ghettoområde? »Men du kan ikke se på det, at det er et ghetto, vel. Det er det måske blevet. Jeg mener, det er på grund af beboersammensætningen.« Han holder en kort pause.»Men det er ikke et pragtbyggeri.Det er det ikke. Der er mange sobre ting i det. Men det er også for stort og for voldsomt. Der mangler nogle skalaer, så man ikke drukner i det, og der mangler nogle detaljer, som gør det mere imødekommende. Der er forholdsvis små vinduer placeret dybt i muren, og lange, gennemgående mure, som får det til at virke tillukket.« Med flad hånd peger Bjarne Willesen ned langs en af bygningerne.På facaden sidder vinduerne i lige rækker. De er firkantede og kun omkring en meter i bredden.»Du kan se...,« siger Bjarne Willesen.»Det kommer til at ligne huller.« Efter energikrisen i 1973 begyndte man i Danmark at bygge huse med færre og mindre vinduer for at lave mere energivenlige huse.»Men konsekvensen var, at vinduesarealerne ikke er så store i forhold til murarealet, og det kan man måske fornemme, når man går i området.Det gør jo, at det virker lidt mere tillukket og tilknappet. Det er ikke sikkert, man er bevidst om det, men det påvirker ens mentale fornemmelse. Store vinduer virker mere imødekommende og giver mere lys til boligerne. små vinduer giver et signal om tilknappethed og herinde bor jeg, og jeg er utilnærmelig.Man kender det typisk fra de gamle borge. Det skal ikke forstås som en kritik, for sådan var mulighederne og vilkårene for datidens boligbyggeri.Men det er da nogle ting, som man kan prøve at undgå.« - Overvejede I dengang, at det kunne blive et ghettoområde? »Nej, det var ikke ' opfundet' dengang.Intentionen var, at det skulle være gode familieboliger med gode indre og ydre forhold. Jeg mener, at ghettoforholdene kom med den beboermæssige sammensætning senere.Igen: Det er os selv, der skaber de miljøer og gennem relationerne mellem mennesker, og det har noget at gøre med den sammensætning, man laver. Så der var slet ikke tænkt i den retning, og det var jo heller ikke en ghetto i starten. Det var et godt boligområde.«.otl@information.dk Ambitionen var at lave lejligheder og nogle gårdmiljøer, som virkede intime og nærværende Bjarne Willesen Arkitekt som tegnede de første skitser til Mjølnerparken.
Mjølnerparken fylder 30 år. I dag er den kendt som et af de mest belastede områder i Danmark, og den har de seneste måneder været centrum for bandekonflikten i København. Information gik en tur med arkitekten bag bebyggelsen, som for 30 år siden blev bygget som en boligkarré til middelklassen med altaner på alle lejligheder, et bofællesskab for seniorer og kunst i gårdene.
Sent om aftenen ved juletid sidst i 1990' erne, tog den gamle slumstormer Kazio Kierpaul sin 10-årige søn Christoffer ned til legetøjsbutikken på Nørrebrogade.Med sig havde han en sort sprittusch og sammen malede de hugtænder på Fætter-BR. Figuren var et symbol på monokapitalismen, og særlig ond, fordi han var henvendt til børn, forklarede han til Christoffer Kierpaul: »Det var grineren, og sådan var min far: Han blev ved med at være rebel.« Kazio Kierpaul blev født med modstand i blodet i Warszawa i 1952. Forældrene, Jan og Regina, var kommunister. Jan havde deltaget i Den Spanske Borgerkrig, Regina havde som jøde overlevet et ophold i en koncentrationslejr. Efter Kazio fik parret lillebror Heinrich, født spastisk og hørehæmmet. Og netop for at få bedre forhold for ham, rejste de til Danmark, hvor Jan Kierpaul fik arbejde på den polske ambassade.Da Kazio var 10 år døde hans mor af kræft, og to år efter gik hans far bort på grund af sukkersyge.Heinrich kom på handicapinstitution, men Kazio nægtede at komme på børnehjem, og kommunen installerede ham i stedet på en ungdomspension og senere i eget værelse i Albertslund.Spillemand og buschaufførTrods en åbenlys begavelse, tog han aldrig sin realeksamen, og som 18-årig engagerede han sig i slumstormerbevægelsen. Han lærte sig at spille guitar, banjo og siden violin og harmonika og blandede folkemusik med rock i dansksprogede protestsange. Gennem musikken fik han afløb for både indre dæmoner og politisk indignation, og i 1971 var han blandt andet med til at skrive gruppen Slumstormernes hit, »Det kan blive bedre kammerat«. I årene efter spillede han med alt og alle i både Danmark og Sverige. Først i det politiske rockband Oktobergruppen og senere i Familie Orkestret blev han fast inventar på københavnske spillesteder og til politiske møder. Kazio Kierpaul spillede til kampen om Byggeren, i det besatte hus Allotria og i Ryesgade trak han i harmonikaen foran barrikaderne. Familie Orkestret turnerede i hele landet, men spillede også både i Folkets Hus og Ungdomshuset med sange som »Jord i hovedet« og »Sikken elendighed«. Ved siden af musikken tjente han penge ved småjob på byggepladser og senere som buschauffør.Han underviste også i musik blandt andet på Tidens Højskole, hvor han i 1985 forelskede sig i keramikeren Birthe May. De fik sammen sønnen Christoffer i 1989, og selv om de gik fra hinanden efter ti år, forblev de nære venner og boede tæt på hinanden på Nørrebro.Omkring musikken var Kierpaul passioneret, kompromisløs og nysgerrig. I slutningen af 1980' erne opdagede han, at danske folkemelodier havde overlevet på De Vestindiske Øer. Han undersøgte forbindelsen, døbte genren polcalypso og dannede dansebandet The Original Danish Polcalypso Orchestra, som de følgende årtier turnerede og spillede blandt andet på De Vestindiske Øer.Kierpaul engagerede sig i folkedans, i lokalradio, i folkemusikfestivalen på Lyø og sad i bestyrelsen for Stengade 30 og i Nørrebro bydelsråd for Enhedslisten. Han talte flydende polsk og opsøgte gennem årene sine familierødder i både hjemlandet og i Israel og i USA.Det østeuropæiske slog tydeligt igennem, når han lavede mad - blandt andet ' bigos' med surkål og pølsestykker, drueagurker og sennep til. Helst skulle maden være stærk, og han havde gerne en flaske tabasco med sig, så han kunne hælde ekstra chili på.Ud over tabasco, havde han også altid tobak ved hånden, og for knap ti år siden fik han konstateret halskræft. Kierpaul fik strålebehandling og kom sig, selv om hans spiserør var indsnævret og han ikke længere kunne ramme de højeste toner, når han sang. Han knoklede dog videre både som chauffør og med sine mange musikalske projekter, blandt andet sit nye band, Paulski og den ny Verdensorden.Et brag af en begravelse2017 var et travlt år for Kazio Kierpaul. 100-året for salget af De Vestindiske Øer bragte ham tilbage til øerne, og han modtog også en spillemandspris.Men han var ikke god til at passe på sig selv: han havde hjerteproblemer, vejede lidt for meget og røg stadig, og var også træt og modløs efter tabet af en nær veninde til kræft. Sidst i 2017 lagde han planer om at arbejde mindre for at få mere tid til sig selv. Han nåede dog ikke at føre det ud i livet. Han blev fundet død i sin lejlighed lige efter nytår, hvor han fredeligt var faldet om - indhentet af mange års hektisk liv.Kazio Kierpaul efterlader sig stilhed og en lejlighed fyldt med instrumenter og tusindvis af kassettebånd. Bisættelsen blev holdt som et brag af en fest med mere end 400 deltagere og hans egne numre som musikalsk akkompagnement.Som afslutning blev kisten kørt en tur rundt på Blågårds Plads med fuld musik og ildshow og en hale af venner og familie efter rustvognen.liv@information.dk Portrættet er skrevet på basis af samtaler med de pårørende.Skriv til: modernetider@information.dk.Kazio KierpaulFødt den 18. september 1952 i Polen Spillemand, kapelmester, komponist og buschauffør Bror Heinrich Kierpaul. Søn Christoffer May Kierpaul Tildelt bronzeordenen som Rigsspillemand i 2017 Fundet død den 2. januar 2018 i sit hjem på Nørrebro Foto: Kazio Kierpaul er nummer to fra højre.
Lige fra han kom til verden i Warszawa, til han døde på Nørrebro, var Kazio Kierpaul rebel. Som spillemand, komponist og kapelmester fik han afløb for både indre dæmoner og politisk indignation.
Fredag aften omkring klokken 19 blev der affyret flere skud mod en civil patruljevogn i området omkring Mjølnerparken på Nørrebro i København.Den civile patruljevogn var kørt efter en knallert med to unge mænd på, da knallerten stoppede kort og begyndte at affyre skud mod de civile betjente. Fem skud ramte i alt patruljebilen.Derefter flygtede de unge mænd væk på knallerten. Politiet fortalte lørdag, at der sad to betjente i vognen, men at ingen blev ramt. Politiet har også oplyst, at de civile betjente ikke besvarede skuddene. Et billede af bilen viste skudhuller i en siderude og i forruden. Mindst en rude blev skudt helt i stykker. Efter skudepisoden fandt politiet en efterladt knallert, hvor lyset stadig var tændt, på Strødamvej på Østerbro. Kort derfra blev tre unge mænd med tilknytning til bandemiljøet anholdt.»Vi er massivt til stede i hele området omkring Mjølnerparken. Både for at skabe tryghed for områdets beboere og for at efterforske og afhøre vidner, der kan hjælpe os videre«, sagde vicepolitiinspektør Rasmus Skovsgaard på et pressemøde lørdag.Flere områder i Mjølnerparken var spærret af, mens politiet efterforskede.Da betjentene var i civil, kunne politiet endnu ikke vide, om de unge mænd handlede overlagt mod politiet.»Vi kan ikke udelukke, at der var tale om en forveksling. Vi har ikke lagt os fast på en teori endnu og efterforsker fortsat, hvorvidt der var tale om en bevidst handling mod betjentene«, sagde vicepolitiinspektør Rasmus Skovsgaard.Efterforskning er i gangDe tre unge mænd blev lørdag klokken 14 fremstillet i grundlovsforhør i Dommervagten i Københavns Byret.De tre er 18, 19 og 20 år gamle og blev sigtet for drabsforsøg. Dommeren fandt ikke, at der var grund for at varetægtsfængsle dem.I stedet valgte man at forlænge anholdelsen i yderligere tre dage for at give efterforskningen mere tid.Alle tre nægtede sig skyldige i sigtelsen.Kåre Traberg Smidt, forsvarsadvokat for en af de tre sigtede, sagde til Ritzau, at politiet har taget fejl.»Der er tydelige tegn på, at de har fat i de forkerte mænd«, sagde han efter grundlovsforhøret.Politiet oplyste, at de tre anholdte er en del af bandemiljøet, men i går ville de ikke komme nærmere ind på, hvilken bande, der er tale om.»Jeg kan ikke sige mere, da vi stadig er i gang med efterforskningen af episoden«, sagde Rasmus Skovsgaard som afslutning på pressemødet lørdag.Vicepolitiinspektøren understregede, at der bliver taget hånd om de betjente, som fredag kom under beskydning.»Det var selvfølgelig en meget voldsom oplevelse for betjentene, og de får den hjælp de skal have«, sagde han.Skyderiet kom efter en sommer med en række konfrontationer i området mellem kriminelle bander.Der har fra juni og frem til september været mindst 32 skudepisoder i København.Hen over sommeren er adskillige personer fængslet i relation til bandekonflikten, der blussede op igen efter en mere rolig periode.silja.thogersen@pol.dk 
BANDEKONFLIKT De tre mænd var i går i grundlovsforhør og blev sigtet for drabsforsøg.
POLITIMANDENOveralt i den københavnske bydel Nørrebro hænger der gran og guirlander. Gaderne emmer af hektisk, men stemningsfyldt, travlhed op til højtiden.Men for 11 år siden var julestemningen svær at få øje på i bydelen. Dén dag, den 16. december 2006, emmede gaderne af had og vrede og dannede rammen om nogle af de heftigste kampe mellem politi og aktivister fra det tidligere Ungdomshus.Eller som en nu pensioneret politimand siger: »Det er absolut en af de voldsomste oplevelser i mine 45 år i tjenesten.« Kigger man på billedet til højre, forstår man, hvad han mener. For det var på den anden side af den smadrede rude, at han var dén dag. Alene.Det er første gang, at den nu 67-årige politimand Benny Brylet fortæller om at være fanget i forreste linje, om at være isoleret fra sine kolleger, mens maskerede aktivister går amok på bilen med brosten, maling, jernrør og kanonslag. Uden at vide, om bilen kan beskytte ham. Et kapitel i den nye bog ' Politiets biler' handler om ' hollændervognene', som for alvor skulle bevise deres værd i forbindelse med kampene om Ungdomshuset.Uanmeldt demonstrationOg som Benny Brylet forklarer i bogen, havde vognene nogle børnesygdomme i begyndelsen, som ikke bidrog til følelsen af sikkerhed.Den 16. december 2006 var han fører af en af vognene, der blev sendt til Nørrebro i forbindelse med en uanmeldt demonstration for Ungdomshuset.»Man havde opsnappet, at autonome fra Italien, Tyskland og Holland var kommet til.Og det var altså nogle krasbørstige mennesker.De havde ingen hæmninger overhovedet,« fortæller Benny Brylet til BT og fortsætter: »Jeg var en af de garvede, og regnede med, at det skulle være det sædvanlige.Lidt småkast med brosten, hvorefter de stak af. Men det gjorde de skisme ikke. Det gik fuldstændig bananas,« siger han om voldsomhederne.»Jeg ved ikke, hvad der gik galt den dag. Pludselig tog fanden ved det hele, også med vores leder, og så skulle der ske noget.« Dagen står stadig mejslet ind i hans hukommelse. Han husker, hvordan de 12 kampklædte betjente, der sad bag i bilen, sprang ud på gaden, hvordan radiokontakten med kollegerne stort set druknede på grund af den voldsomme larm fra kanonslag og slag på hans bil, som blev angrebet.Frygten»De autonome ved lige nøjagtig, hvordan de skal forhindre bilerne i at fungere. De slog sidespejlene ind og smed maling på ruderne, så du hverken kunne se for eller bag. Og så begyndte brostenene at hagle mod ruden og de gik i gang med jernstængerne,« fortæller han og mindes også en frygt, som forplantede sig i hans krop.»For hvis de nu kunne komme ind i bilen, så var jeg og de andre førere sgu lost. Godt nok havde jeg min pistol og min stav, men ikke andet til at beskytte mig. Jeg ved ikke, om jeg var bange, men der var et eller andet,« siger den garvede politimand, som kunne konstatere, at ' hollændervognen' -trods børnesygdomme -var sikker nok.»Gudskelov,« tilføjer han med lettelse i stemmen. »Det var sygeligt voldsomt, for de havde ingen hæmninger.Som om de ikke var klar over, at det, de lavede, var farligt. At de kunne slå mennesker ihjel.« For et halvt år siden gik Benny Brylet på pension. Det er hans kone glad for. Men en gang imellem trækker det stadig lidt i ham. Blot ikke efter flere kampe med de autonome.»Jobbet var jo ét, jeg selv havde valgt. Så jeg vidste jo, hvad jeg kunne blive udsat for. Men jeg kan slet ikke kapere deres vold. Den metode giver slet slet ingen forståelse for, hvad de kæmper for. At sige, at du får et had til dem, er nok for stort. Men kærlighed føler du i hvert fald ikke.«.DEN AUTONOMESusanne Johansson | suss@bt.dk En krudttønde, der eksploderede.Sådan husker 35-årige Marco Malcorps dén decemberaften i 2006, hvor sammenstødene mellem lovens lange arm og de autonome eksploderede i vold på Nørrebro.Han tilhørte selv gruppen af aktivister, havde været aktiv bruger af Ungdomshuset og var én af dem, der aktivt kæmpede for at bevare det.16. december var ingen undtagelse.»Men modsat hvad mange tror, var der ikke lagt op til, at der skulle være ballade. Men vi havde fra begyndelsen gjort det klart, at demonstrationen skulle gennemføres, og hvis vi blev slået af politiet, ville vi forsvare os,« siger han om den uanmeldte demonstration, der indledte det hele.De gik i samlet flok ud på Jagtvej, og var ifølge Marco Malcorps ikke nået mange hundrede meter, før muren af politifolk fik demonstrationen til at gå i stå.»Normalt sker der det, at politiet så fremfører deres ' opløbs' formular.At de i ' dronningens og i lovens navn erklærer demonstration ulovlig' og at vi skal forlade stedet. Ellers vil vi blive anholdt. Og det er dét tidspunkt, hvor de, der ikke har lyst til at være i frontlinjen, kan trække sig. Men den dag skete det bare ikke.Selv om politiet har en anden forklaring, hørte ingen dem fremføre formularen.« »Pludselig smed de tåregas ind i forsamlingen. Og så stak det totalt af,« fortæller Marco Malcorps.Syv års frustrationDet er her i historien, at det med krudttønden, der eksploderede, kommer ind. For ifølge Marco Malcorps var det syv års indestængt frustration, der brød ud i lys lue blandt de autonome.»Stemningen i miljøet var rigtig grim og trykket på det tidspunkt. I syv år havde vi kæmpet med næb og kløer for at finde en mindelig løsning, hvilket havde været muligt, hvis forhandlingerne var med kommunen. Men i stedet var der en fanatisk og skingrende sindssyg kristen sektleder i den anden ende.Og Ruth Evers ville bare ikke have en løsning på det her,« forklarer han om dét, der gik forud for voldsomhederne.Der overraskede selv en garvet aktivist som ham selv.»Det siger sig selv, at der ikke skulle særlig meget til at få bægeret til at flyde over. Jeg har i sagens natur været med til mange demonstrationer, hvor tingene er stukket af. Men jeg har aldrig oplevet noget som det dér.«.Anholdt af politietMarco Malcorps var én af dem, der valgte at trække sig den aften. Men som hundredvis andre blev han anholdt af politiet, sigtet for ' medvirken til særlig grove optøjer' til trods for, at at han ifølge eget udsagn aldrig løftede en sten, kastede med molotovcocktails eller kanonslag. En sigtelse, der fik et langt efterspil, og hvor aktivisterne efter hans mening ' blev snigløbet af det retssystem, der skulle passe på os alle sammen'.Men at volden var ude af kontrol i kampene mod politiet den aften på Nørrebro, medgiver han. Og forstår derfor godt frygten hos Benny Brylet.»Er man bevidst om, at der gemmer sig et menneske bag uniformen? Det korte svar er ja. Men han har valgt at sidde i den bil, ligesom jeg har valgt at stå dér, hvor jeg gør.Han har valgt at tage et job, hvor han er blevet gjort til politisk instrument for magthaverne.Ingen af os kunne drømme om at gøre skade på nogen. Ingen af os var mordere eller mente, at det hus var vigtigt nok til at slå nogen ihjel for. Men når man har haftså mange ubehagelige oplevelser med politiet, så bliver man blind for mennesket.Ser kun uniformen.«.suss@bt.dk ÅBOULEVARD Jagtvej 69 Humlebækgade, hvor Benny Brylet holdt med sin ' hollændervogn'.Det var ud for Kronborggade, at demonstrationen gik i stå og politiet kastede tåregas ind i mængden.Det handlede det omKampen om Ungdomshuset på Jagtvej 69 stod på i en årrække og medførte utallige gadekampe.Når den 16. december 2006 skiller sig ud, skyldes det graden af voldsomhed samt de historisk mange anholdelser.273 blev anholdt, heraf 87 udlændinge.
GADEKAMP 1 I dag er det 11 år siden, at et af de voldsomste sammenstød mellem politi og aktivister fandt sted på Nørrebro i København. BT har talt med dem, der befandt på hver deres side af kampen om Ungdomshuset  GADEKAMP 2.
Siden Restaurant Noma åbnede i København i november 2003, er det gået slag i slag. Verdens bedste restaurant, verdens bedste kok, Michelinstjerner i København og nu også i resten af landet. Fra Kadeau på Bornholm over Frederiksminde i Præstø til Henne Kirkeby Kro. Med opmærksomheden til kokkefaget er fulgt en generelt øget bevidsthed om råvarer og tilberedningmetoder, der ellers var blevet glemt i industrialiseringens og færdigmadens navn. Pludselig skulle der atter ryges, syltes, saltes og fermenteres som i gamle dage, og uanset hvor man efterhånden kommer hen i landet, er niveauet højt. Man kan ganske enkelt ikke længere spise folk af med hvad som helst, og også smørebrød og egnsretter har fået en renæssance og er blevet taget under fornyet, kærlig behandling.Madturister fra New YorkDet er i denne positive historie om genrejsningen af det nordiske køkken, at man skal finde forklaringen på, hvorfor flere små nicheguidebureauer har givet sig i kast med at arrangere gastronomiske vandringer i København og andre byer.Blandt disse er Foods of Copenhagen, der drives af entreprenøren Cindie Christiansen. Hun etablerede firmaet i 2015 efter at have læst på CBS og inspireret af lignende tiltag i udlandet, herunder i Portugal: »En af gæsterne til en middag, jeg var til, ejer Taste of Lisboa, der laver food tours i Lissabon.Jeg inviterede mig selv med på en af turene, blev bidt af det, og besluttede mig for at tage hjem til København og undersøge markedet. Her fandt jeg ud af, at der var et marked for madvandringer i den mere eksklusive ende. Det begyndte med de offentlige ture, hvor private kan melde sig på en rundtur, og det har så senere også bevæget sig over til de private og skræddersyede ture for virksomheder,« fortæller Cindie Christiansen, som i dag også arrangerer gastronomiske udflugter i Aalborg.På en helt almindelig, råkold mandag formiddag er vi taget med på en af turene, en såkaldt Copenhagen Delicacy Tour. Med på turen, der inkluderer otte stop undervejs, er guiden Stine, som til dagligt også læser informationsvidenskab og kulturformidling. Det foregår på engelsk af hensyn til udenlandske gæster, tre generationer kvinder fra staten New York. Cara har taget sin mor og sine to døtre med til byen, hvor de besøger en tredje datter, der er udvekslingsstuderende.Mad spiller en stor rolle for damerne. De har bl. a. booket bord til en af de sidste serveringer på Noma og indlogeret sig på Hotel D'Angleterre, der huser en anden af hovedstadens bedste restauranter, Marchal, fortæller de. Gruppen er ifølge Cindie Christiansen repræsentativ for de folk, der typisk melder sig til turene.»Der er tale om madinteresserede og såkaldte foodies fra hele verden, folk som ønsker en lokal rundvisning og en anderledes madoplevelse af høj kvalitet. Derfor gør vi meget ud af små grupper, der oplever byen med en lokal vært. Vi kommer aldrig til at gå rundt som guider med logo på tøjet, da det slet ikke er der, vi vil hen. Mange af vores gæster kommer til København for at prøve de bedste restauranter, og en food tour giver dem en særlig mulighed, hvor de besøger de steder, de ikke nødvendigvis kender til selv. Rigtig mange kommer for at besøge Michelin-restauranterne, og dem er de helt opdateret med. Derfor gør vi også meget ud af hele tiden at holde os opdateret på de lokale tendenser, som efter vores mening er ekstraordinære,« forklarer Cindie Christiansen.Legendarisk bager med dårligt øjeFørste stop på turen er Restaurant Gammel Torv, der excellerer i smørrebrød. Bænket i de hyggelige lokaler med tjener i klassisk tjeneruniform, nationalartefakter og royale portrætter på væggene serveres skarpt skåret sild i en lækker, mildt krydret karrycreme og frikadeller af økologisk kød med hjemmelavet rødkål. Med en limfjordspilsner fra Fur og en svensk snaps fra det meget omfattende snapsekort er bunden lagt til en god tur rundt i byen, og selvom denne type rå fisk ikke er hverdagskost for damerne fra New York, bifalder også de med et »excellent.« Allerede på turens andet stop fornemmer både de og vi andre imidlertid, at depoterne vil blive fyldt godt op i løbet af dagen. For selvfølgelig skal vi prøve kræfter med wienerbrød, eller som de kalder det på den anden side af Atlanterhavet, Danish. Sct. Peders Bageri er især kendt for sine overproportionerede onsdagssnegle, som der bliver solgt ca. 4.000 af hver onsdag - men der er en specialitet på menuen hver eneste dag, og man kan selvfølgelig også få både hindbærsnitter, fastelavnsboller og bagerens dårlige øje. Københavns ældste bageri er fra 1652 og blev grundlagt af bagermester Michael Mentz, som var oldermand for byens bagerlav. Det gamle bageri har bortset fra små ombygninger i 1796 og 1949 ikke undergået mange forandringer siden dengang.Stedet tiltrækker over en bred kam gamle kaffesøstre, travle journalister, distræte artdirectors fra Indre Bys reklamebureauer og søvnige studerende, der tager sig en fridag fra de fornuftige kostråd. Man skal uden tvivl løbe en meget lang tur for at kompensere for kaloriebomberne, der byder sig til i montrerne.E.Ambassadører og traditionerHverken dette eller andre steder der besøges på turen, er naturligvis tilfældigt valgt. »Først og fremmest skal stederne have mad af høj kvalitet samtidig med at de enten skal repræsentere den nuværende madscene eller gode danske traditioner.Derudover skal de have en god historie bag sig, og der skal også gerne være nogle passionerede mennesker bag,« forklarer Cindie Christiansen.Efter mødet med det gode dejværk går turen til Torvehallerne. Fødevarekomplekset, som er skabt af arkitekten Hans Peter Hagens i 2011, ligger smukt mellem de statelige bygninger ved Israels Plads og Nørreport St. og består af to haller med i alt godt 120 udbydere - slagtere, fiskeog ostehandlere koncentreret i den ene hal og grønthandlere, bagere og konditorfolk i den anden. Trænger madpakken eller frokostbordet til at blive piftet op med kronhjortesalami, bresaola med lakrids og chili, frankofile delikatesser eller lokale råvarer fra danske gårde, så er der ingen vej uden om Torvehallerne. Inden turen går videre til Nørrebro på den anden side af Dronning Louises Bro, bliver appetitten stimuleret med vesterhavsost og andre lækkerier fra den danske mejeritradition.Dagens anden frokost spises på Spontan, der er en del af tapperiet Brus. Lokalet er stort og højloftet, med gulv-til-loft-vinduer, lyse træmøbler og grønne planter. Med pighvar, knivmuslinger, skorzonerod og blomkål på tallerkenen og forskellige former for mikrobryg i glasset er stedet repræsentant for den nynordiske madbevægelse, der det seneste tiår har gået sin sejrsgang over store dele af verden. Rygtet om den gastronomiske kreativitet i Danmark har spredt sig, og Cindie Christiansen ser da også fortrøstningsfuldt på fremtiden -også for sin egen forretning: »Foods of Copenhagen har fra begyndelsen været en fuldtidsbeskæftigelse for mig. Da jeg startede, var jeg besluttet på at tiden var rigtig, og at det kunne lade sig gøre. Rent økonomisk har Foods of Copenhagen været i sund vækst det sidste år, og i dag kan jeg leve af det. Det begyndte med, at jeg selv tog alle ture, og i dag er vi fem personer ansat. Jeg står nu primært for udvikling af ture og salg. Som tingene udvikler sig, og flere og flere får øjnene op for den gastronomiske scene, så er målsætningerne også ambitiøse de kommende år. Jeg har store forventninger, når det kommer til vores public tours, men ser især vækst inden for vores private og skræddersyede ture, da denne niche efterkommer et stort behov i markedet.« Første skridt ud af København er Aalborg, forklarer Cindie. »I Aalborg har man en madscene, der kun er kendt af få. Vi har en del fødevarevirksomheder fra udlandet, der ønsker at besøge de lokale producenter, som leverer til Restauranterne i København. En tur som denne er en food tour på en hel dag, hvor vi bruger tiden på at besøge lokale producenter i Nordjylland, og ender med en privat middag i København. De skal kunne mærke og følge nogle af ingredienserne fra jord til bord, samtidig med at kokken præsenterer de nyeste madtrends fra København.Jeg skal ikke udelukke, at vi udvider til andre dele af Danmark, hvis det giver mening. F. eks. er Århus bestemt også interessant, når det kommer til public tours,« siger hun.Dagens sidste stop er Jægersborggade på Nørrebro, der har været herostratisk berømt som hashcentral, rockergade og åsted for bandeopgør.Med knofedt, pionerånd og viljestyrke har iværksættere, små entreprenører og handlekraftige andelsboligforeninger de senere år givet gaden et bedre ry. Butikslokaler og høje kældre bebos nu af værksteder, hvor designere, fotografer og kunstnere udfolder sig, og her er specialbutikker fyldt med tøj, gourmetkaffe, vin og naturligvis god mad. Efter at have bevæget sig ned gennem gaden med indtag af flødeboller, varm chokolade og grød, sluttes der af hos mikrobryggeriet Mikkeller, som har slået sit navn fast både i Danmark og udlandet og i dag også har filialer i USA.De amerikanske medspisere er henrykte og mætte af indtryk og mad. Faktisk har de kun én bekymring, »Hvordan i alverden skal vi kunne nå at oparbejde appetit til aftensmaden,« siger Cara og hendes døtre samstemmende og griner. N.rejseredaktionen@jp.dk Det er i denne positive historie om genrejsningen af det nordiske køkken, at man skal finde forklaringen på, hvorfor flere små nicheguidebureauer har givet sig i kast med at arrangere gastronomiske vandringer i København og andre byer.Fakta: FOODS OF COPENHAGENtilbyder forskellige typer ture af forskellig varighed og til forskellig pris.Copenhagen Delicacy Tour, 4 timer, 5 km, 900 kr. med måltider nok til at blive godt mæt.Sweet-Tooth Tour, 3 timer, 5 km, 600 kr. med fokus på kager og bagværk.Østerbro Foodie Tour, 3 timer, 5 km, 800 kr.med smagsprøver undervejs.Der arrangeres desuden madlavningskurser, skræddersyede ture og ture for virksomheder til bl. a. Nordjylland.www.foodsofcopenhagen.com.
Rygtet om gastronomisk hittepåsomhed i Danmark har spredt sig rundt om i verden. Det har skabt grobund for guidede ture, hvor byen opleves gennem maden. JP Rejser har været på tur med Foods of Copenhagen, der også har ture til Aalborg med planer om at udvide.
INTEGRATIONSDEBATTEN handler om mennesker, og hvad man kan forvente af dem. Derfor er den så svær. Når en flygtning kommer til Danmark og klarer sig dårligt, i hvor høj grad bør man så løfte pegefingeren? Man kan ikke forvente, at mennesker fra udsatte dele af verden uden videre svinger sig op på samme uddannelsesniveau som etniske danskere. Man kan ikke umiddelbart kræve samme succes på arbejdsmarkedet og tilsvarende indkomst.Omvendt kan man nok forlange, at folk sætter pris på velfærdssamfundets tilbud og goder. At man gør det, så godt man kan. Man har muligheder, flere og bedre end mange andre steder i verden.Man er ankommet til et samfund med skolegang, uddannelse og sundhedsvæsen til alle - det skal værdsættes.KULTURFORSKELLE GØR DET imidlertid svært at integrere indvandrere og flygtninge. Det gør heller ikke sagen bedre, at minoriteter gennem årene er blevet koncentreret i kommunale boligbyggerier.Eller at Danmarks næststørste parti er skeptisk over for stort set alle muslimske vaner og traditioner.Men hvad så med Nørrebro, hvor røgen netop har lagt sig, hvor brutale kon-flikter mellem etniske bander fra tid til anden blusser op? I hjertet af København spreder indvandrergangstere skræk og rædsel, hvad siger dét om integrationen? Bandekrigerne udgør trods alt en lille gruppe mennesker. De er måske lige så hårdkogte, som de faktisk er få. De er så hårdkogte, at få kan terrorisere hele bydele. Skal en hård kerne af kriminelle have lov til ødelægge hele integrationen? Men hvad nu, hvis skyderierne er symptom på underliggende problemer? På svigt i familien? På voksende parallelsamfund? På fængselstraf, der betragtes som ferie, når man ved, hvordan det foregår i Beirut? På berøringsangst fra samfundets side? På elendig skolegang, på foragt for skolen? Hvad kunne vi have gjort bedre? Hvad kunne de have gjort bedre? Har integrationen fejlet? FREMTRÆDENDE DEBATTØRER lægger sig helt til den ene eller den anden side i integrationsdebatten. Ansvaret er enten vores eller deres. Egentlig ejendommeligt.For det første kan de ikke begge have ret. For det andet er det svært at forestille sig, at sandheden skulle ligge i yderlighederne.Zenia Stampe (R) har næppe nogensinde udtalt sig kritisk om indvandring, men konsekvent vendt det kritiske blik indad. Det samme med Rune Engelbreth, Carsten Jensen, Anne Lise Marstrand-Jørgensen og andre koryfæer på venstrefløjen.Morten Uhrskov Jensen har næppe sagt et formildende ord om muslimer, men gjort karriere på det modsatte.Det samme gælder Marie Krarup (DF), Søren Hviid Pedersen, Eva Selsing og deslige.Hvis populisme kan defineres som forsimpling af vanskelige problemer med henblik på at vinde den brede befolknings gunst, så trives den godt i det danske debatmiljø. Det kan godt være, der ikke er lige så meget kant på midten, men måske er der lidt flere nuancer.Nærværende indlæg handler i hvert fald om nuancer. Om at se sagen fra modsat hold. Om at forstå, at dét, som vi prøver at integrere i samfundet, det er mennesker, og de er sjældent simple.Hvor meget skyldes dårlig barndom? Hvor meget skyldes rå ansvarsløshed? Hvad er samfundets skyld? Hvad er ubetinget ens egen? Det er en svær debat. Der er mange faktorer, som mudrer billedet, og så er der de lette løsninger. Der er mange sider af sagen, og så er der de skråsikre synspunkter.Når man indvandrer til Danmark forventes det, at man deltager i samfundet.Det skulle gerne ligge i ordet, man lever sammen. Det ville være rart, hvis danskere var bedre til at accepterere muslimsk kultur, men det ville også være på sin plads, hvis indvandrere og nydanskere brød ud af parallelsamfundene.Efter tre generationer lever mennesker med ikke-vestlige rødder stadig i ghettoerne.Det går ikke.Der skal stilles krav til indvandrere for deres egen skyld, for deres børns. Ingen ønsker at blive patroniserende behandlet, og alle kan vokse med opgaven. Ingen ønsker at blive betragtet som offer, og alle kan lære dansk og mon ikke også tage en uddannelse. Men kan man også stille krav om, at folk skal føle sig danske i hjertet for at være en del af Danmark? Sådan som mantraet lyder fra Martin Henriksen (DF). At folk skal tænke på en særlig måde? Udvise et sindelag og leve på en måde, som måske er uforenlig med ens kulturelle ophav? Hvad ville man selv synes om det? Der skal gøres op med berøringsangst og bløde linjer. For at komme indvandrerkriminaliteten til livs kan det være nødvendigt at tvangsfjerne børn, og hvis man vil tale åbent om problemerne, så vil risikoen for racismeanklager altid være til stede. Store dele af venstrefløjens uvilje mod at kritisere indvandrere har intet gjort for integrationen, tværtimod.Ungdomskriminaliteten i Danmark er historisk lav, men bliver på den anden side alt for ofte udført af unge med etnisk baggrund. Fire ud af fem personer fremstillet i Københavns dommervagt har udenlandske rødder. På den anden side må det også efterhånden stå klart, at de mange skærpede strafferammer ikke virker. Bandekriminaliteten er i hvert fald værre end nogensinde.Integrationen er ingen succes, spørgsmålet er, hvor store problemerne er. Og i hvor høj grad vi er parate til at diskutere dem. Med respekt for de mennesker, vi taler om. Med respekt for nuancer. Hvis udlændingepolitikken bare er karriereplatform, så kommer man ingen vegne.Og hvis selvgodhed forhindrer én i at erkende problemer, så kommer man heller ikke ud af stedet.Selvom Mjølnerparken er klassifi-ceret som ghetto, så er det bedre end Bagdad. Meget bedre. Men det er bare ikke godt nok. Ikke hvis far hænger i mandeklubben og mor går hjemme, og ingen sætter sig ind i børnenes skolegang.Det er desværre billedet, man alt for ofte ser. Men man oplever også politikere og debattører, der hoverer med de dårlige eksempler fra ghettoen. Hvem tror, det er vejen frem? Hvem tror, at det åbner parallelsamfundene eller de lukkede danske hjerter? Ikke undertegnede.Thomas Johannes Erichsen er cand. mag.i moderne kultur.Store dele af venstre-fløjens uvilje mod at kritisere indvandrere har intet gjort for integrationen, tværtimod.

En muldvarp. Blind, sort, silkeblød og på evig vandring i mørket.Sådan ser sorg ud for forfatteren og samfundsdebattøren Anne Lise Marstrand-Jørgensen. Et dyr, der skubber rundt med tung jord og graver lange gange frem mod nye mørker, og menneskeheden oppe på jorden følger efter i et blindt løb fra den ene grusomhed til den næste, fra krig til folkedrab, igen, igen og så en gang til, som om al historisk hukommelse var udraderet.' Sorgens grundstof' hedder forfatterens nye roman, som udkommer på onsdag.Og hvor Anne Lise Marstrand-Jørgensens gennembrudsromaner om Hildegard af Bingen foregik i 1100-tallet er hun denne gang rykket tættere på nutiden med sin fortælling om 200 års europæisk historie, og hvad der hører med af sorg, undertrykkelse, jødeforfølgelser, flygtningestrømme og mennesker, der aldrig synes at blive klogere.Til lejligheden opfinder hun et ' sorgens grundstof', luctugen, som fremkalder mørk længsel og tung sorg hos den, der kommer i nærheden af det. Men som også gør, vi som mennesker både kan sørge over egne tab - og føle sorg på andres vegne.»Sorgen svinger på en frekvens med sådan en dyb, dyb tone af eftertænksomhed i sig. Når man møder sorgen, er man simpelthen nødt til at standse op«, siger Anne Lise Marstand-Jørgensen.»I sin enkleste form handler sorg om følelsen af tab, enten et reelt tab eller en forestilling om et tab, og det kan både være et personligt tab og et tab af idealer og fikspunkter i verden. Men hos mig rejser sorgen altid et ønske om at være til tjeneste. Jeg vil gerne stå til rådighed for andre og bidrage med de evner, jeg har«.OrdlabyrinterAnne Lise Marstand-Jørgensen bor med sin pænt store familie i et nedlagt ismejeri på Nørrebro. Gulv til loft-vinduer lader lyset fosse ind fra karreens grønne fælleshave, og et par pelsløse katte løber rundt, Gandhi og King (ja, denKing). Bag de mange døre i fællesrummet bor de fi-re børn, som forfatteren og hendes mand, filosofiprofessor Nils Holtug fra Københavns Universitet, har bragt ind i familien eller fået sammen. ' Alfepigen' på 5 er yngst, den ældste er ham på 20, der engang imellem sjosker gennem rummet med bar overkrop og tæt, mørkgylden manke stående i alle retninger for at hente en Panodil til en nyudtrukket visdomstand.Vi sætter os om stuens runde stenbord, og den spinkle kvinde bag tekruset på den anden side begynder at kredse sig ind på, hvad hun vil med en bog om sorg. Kredse sig ind skal forstås bogstaveligt.Hun taler, som hendes muldvarp bevæger sig, i små labyrintiske forløb.Overbevisende kan hun indlede med noget, der ligner en lige kurs, så holder hun inde og tager et afbræk for måske at undersøge, om sætningen ville stå skarpere henne om næste hjørne. Eller hun kan afbøde med en lille latter, der får de høje kindben til at trække sig helt op om øjnene.Siden hun begyndte som talsmand for Venligboerne i København, har hun trukket et spor af hadefulde slamkommentarer efter sig på blogs og sociale medier, og måske derfor sender hun mange af sine udsagn til afbalancering, så snart hun har udtalt dem: »Der er mange, der ikke vil handle«, kan hun begynde et indigneret indlæg om danskernes laden stå til over for ensomme flygtningebørn og splintrede afrikanske familier.»Men der er heldigvis også mange, der vil handle«.Vinter i sindetSom venligboer og aktiv samfundsdebattør må hun selv betegnes som en af dem, der vil handle. Hun vender igen og igen tilbage til, at man som menneske har et ansvar for at involvere sig i det, man ser. Og hendes eget bæger med empati og indlevelse er fuldt. Anne Lise Marstand-Jørgensen er bærer af sorgens grundstof, luctugen, hvis man skal blive i hendes egen metafor.Og hun kender både den eksistentielle grundsorg, som hendes bog handler om: sorgen over menneskeheden, der er ved at forbruge kloden ihjel, sorgen over mennesker, der går i krig eller møder fattige og fremmede med frygt og afvisning i stedet for medfølelse.Og hun kender den personlige sorg.Ikke den store, sorte, voldsomme sorg, hun kan møde på flygtningecentre, hvor mennesker har mistet barn, bror, ægtefælle, familie eller hjem og fædreland.Men med sig bærer hun, som hun siger, en »vinter i sindet«. Der er sorgen over to skilsmisser: »Det her med at vælge noget, man tror på, og ens følelser kommer til kort, det er en sorg. Et af mine børn har jeg valgt at få alene, jeg gik fra hendes far, da jeg var gravid. Hun er ren glæde, men der er en sorg over, at jeg kunne have ønsket mig noget anderledes for hende«. Og der er den sorg, der suger næring af angst og depressioner.»Jeg er inde i en god periode nu, men jeg har været ramt af depressioner, siden jeg var barn, og jeg har levet med angst i mange år«, siger hun.»Angsten er meget hidsigere end sorgen.Angsten er adrenalinpumpende.Men den dybe sorg ligger lige ved siden af som en følelse af at være stækket og begrænset. Det er en sorg, jeg er blevet fortrolig med, og den har vist sig mere frugtbar at dvæle ved end angsten. Men der er en vinter i sindet«. Den vinter brød ud for mange år siden, men Anne Lise Marstrand-Jørgensen kvier sig ved at tale meget om sin barndom.»Der var nogle omstændigheder i min opvækst... Noget med ikke at kunne lukke øjnene for virkeligheden. Det var en utryg barndom«, siger hun tøvende.Er det nogle omstændigheder, du vil fortælle om? »Jeg er ikke helt afklaret med dem selv.Det underlige er jo, at selv om man selv har været offer for nogle ting, tager man stadig hensyn til dem, der var bødlerne«, siger hun med et smil, som gerne vil tage brodden af.»Man kan jo godt være opvokset i et miljø, hvor der tydeligvis er materiel overflod - og samtidig er der en essentiel følelse af mangel. Det er et underligt krydsfelt at vokse op i. Og der er nogle ting, misbrug og vold, som foregår, uanset hvor i samfundet man er«. Tættere på vægrer hun sig ved at gå.Barndommen var utryg, konkluderer hun, men vil ikke længere. Hun vil hellere fortælle om det, hun kalder modpolerne: »Der var fyrtårne. Jeg blev passet rigtig meget hos mine bedsteforældre på begge sider, og der blev måltiderne sgu serveret til tiden... Jeg har brugt mange år på at fokusere på, hvad der var galt i min barndom, men indså på et tidspunkt, at jeg jo også har fået alt det, man i mange andre miljøer ikke får: selvfølgeligheden ved at få en uddannelse. Selvfølgeligheden ved at kunne klare sig selv«.Den mørke skovDepressioner er tunge at bære, men for en forfatter kan en tynd membran være vinduet til verden: »Jeg har lært at orientere mig i mine depressioner og finde ud af dem igen, og det har gjort, at jeg har en gave, som selvfølgelig også er en forbandelse: Jeg har meget let ved at mærke andres sorg. Det giver nogle enestående møder med andre og er grundlaget for det, jeg er og gør. Det driver mit forfatterskab. Men..man kan ikke have så høj følsomhed og gå upåvirket gennem dagene«. Hun holder en tyssende pegefinger op foran munden: »Nogle gange ville det være lettere at kunne sige: Shhhh! Men livet bliver rigere, når man har flere toner at spille på«. Efter nogle sekunder følger et: »Tror jeg...« Så slår hun en lille, sort latter op: »Men man ryger måske også længere ned«.Tænker du på dig selv som et menneske i dur eller mol? »Hmmmmm..Som et menneske i evig pendulfart.Jeg har en meget stærk mol-del. En forstemthed og et mørke. Men jeg tænker faktisk på mig selv som et menneske, der meget bevidst har truffet et valg om at have det godt.Og jeg træner fysisk og mediterer dagligt for at generere det overskud, der skal til for at holde mig på fortovet, hvor der er sol«, siger hun.»Men jeg er ikke bange for den mørke side, og jeg løber ikke væk fra den. Overhovedet ikke, for jeg har fundet ud af, at vejen til den lyse side går gennem den mørke skov«.Hvorfor sorg?De ting, der vækker et menneskes angst, har sjældent med virkeligheden at gøre, men den, der har angst, oplever, at faren er reel, siger Anne Lise Marstrand-Jørgensen.Vi ved begge, at hun taler om angsten for fremmede. Den angst, der kan få mennesker til at gå forbi et medmenneske i nød. Med den angst følger sorgen over, at det er sådan, og det er denne eksistentielle grundsorg, som den nye romans tre hovedpersoner mærker - igen og igen, fordi de med muldvarpens sære kraft kan leve over et par hundrede år, men alligevel hele tiden glemmer, hvilke rædsler de allerede har været udsat for før.' Sorgens grundstof' er også Anne Lise Marstrand-Jørgensens sorg over, at menneskehedens grusomheder gentager sig op gennem historien, som om ingen vidste bedre: Slaveri forbydes på et kontinent, kun for at opstå på et andet, forklædt som civilisation og missionering. Jødepogromer trækker et mørkt spor gennem europæisk historie i land efter land og århundrede efter århundrede. Ulighed, udnyttelse og armod tager nye ansigter, men går igen sammen med de vældige vandringer væk fra forfølgelse, krige og sult på en håbløs jagt efter stedet, hvor intet af alt det findes.»Sorg er fortvivlende, men sorg er også et menneskeligt sted at være: Jeg ser dig i mig, når du sørger. Du ser mig i dig.Sorg er udgangspunkt for menneskelighed«, siger forfatteren.»Der hører en enorm følelse af afmagt til: Vi kan ikke gøre noget, men vi er nødt til at gøre noget. Og når vi så gør noget, er det, at vi kan ændre på det store billede«. Sorg optræder i toner fra tristessegrå til altopslugende, sort hul. Men den, der kommer igennem, kommer ud med ny indsigt: »Der er sorg, der gør, at man går til grunde og ikke kan komme videre og ikke kan hele. Den sorg findes. Men der er også den sorg, som vi efterhånden lærer at leve med, og som giver os en dybde i sindet og en forståelse af andre mennesker, og den rummer et forandringspotentiale: muligheden for at rejse sig og gøre noget andet«. Der ligger en stille protest i at gå i sorg hen over 472 romansider, og Anne Lise Marstrand-Jørgensen er ikke bleg for en provokation. Hun puffer hjertens gerne til den del af »vores mentalitetshistorie«, som handler om at undvige sorgen, når den stikker sin sorte snude frem: »Modgang er uønsket. Vi vil have et mere og mere nemt og bekvemt liv, vi vil undgå smerte, og sorg er nærmest tabubelagt.Men livet er én lang række af tab, og måden, vi reagerer over for hinanden på, viser, hvem vi er«.»Forræder«Som samfundsdebattør har Anne Lise Marstrand-Jørgensen vist, hvem hun er i en grad, hvor flere har fået for meget.Øverst på hendes facebookside lige nu ligger en glad fødselsdagsvideo, som hun har delt, med en kvinde fra Zambia, der var ensom, da hun kom til Danmark som gravid 17-årig. Nu hjælper den 50-årige kvinde ifølge Anne Lise Marstrand-Jørgensens opslag »flaskesamlerne, de afviste i Vridsløselille, alle dem, der skal kæmpe for at blive hørt« og andre udsatte, og likes og glade kommentarer står i kø.Men forfatteren er også både blevet fyret som blogger fra Berlingske i sommer, og hun har fået hældt slamspande af verbale tæsk efter sig på sociale medier, ironisk nok især når hun har kaldt på andres medfølelse.»Danskforræder«, er hun blevet benævnt.»Væmmeligboer«, lyder en anden venlig hilsen, når hun har opfordret til at give flygtninge en hånd, og den 46-årige mor til fire skulle angiveligt også være »pædofilitilhænger«, ligesom hun har fået skudt i skoene, at hun er selvgod og udelukkende bruger sin tid på at hjælpe flygtninge, fordi hun vil fremstille sig selv som et dansk bud på Gandhi, King eller noget nær Nobels Fredspris.Anne Lise Marstrand-Jørgensen kan få folk til at se splintrende, rasende rødt, og hun har heller ikke selv holdt sig tilbage.For eksempel har hun kaldt Radio24syvs udsendelser for racistiske og xenofobiske, og journalisterne dovne.Tonen er blevet rå, erkender hun.»Hvis man reelt tror, at der er en fare for, at muslimer kommer til Danmark for at indføre kalifatet, er det jo klart, at man reagerer meget stærkt«, medgiver hun.»Men alt det, vi siger, og alt det vi gør, kaster jo på en måde bare en projektør tilbage på os selv, ikke?« Det gælder begge veje? »Selvfølgelig. Og romanen er faktisk et forsøg på at se en sag fra flere sider og vise, at ingen er kun god eller kun ond«. Eller som det hedder, når guden i romanens eget bud på en skabelsesberetning funderer over sit skaberværk: »Menneskers grusomhed og krige og ulidelige rethaveriske opførsel trives storartet i de sprækker, der opstår, når de tror på godt og ondt som to poler og derfor deler sig selv op i de gode og de onde«. Selvransagelse er en sund vej at gå, mener forfatteren.»Selvfølgelig tager jeg fejl indimellem, og det gør især ondt, når jeg ser mig selv gentage mine egne fejl. En af mine dårlige sider er... Jeg kan få meget fra hånden.Jeg er ikke stor tilhænger af at spilde tiden, men jeg kan så også blive noget så utålmodig, og så bliver jeg irritabel.Det er ikke en side, jeg er særlig stolt af«. Som i den historiske udvikling gentager vi vores egne fejl? »Ja, og hvis vi kan bruge det til at være mere tilgivende over for hinanden, er det jo godt, men det er svært at tilgive og forsone og komme overens med sig selv og begivenheder i ens liv. Jeg forsøger at være selvransagende og prøver at lade mig råde af, hvad der er medmenneskeligt: Jeg vil gerne stå til rådighed og bidrage med det, jeg kan. Men jeg må jævnligt spørge mig selv: Hvordan reagerer jeg?«. Når hun og Venligboerne beskyldes for at tage patent på godheden og rubricere mennesker, der ikke inviterer flygtninge indenfor, som onde, står hun dog af: »Hvis nogen ser mig som nedladende, er jeg nødt til ransage mig selv og tænke efter: Er jeg det? Men hvis folk bare siger, at jeg pudser min egen glorie, kan jeg lægge det fra mig, for det er simpelthen ikke rigtigt. Jeg toner selvfølgelig rent flag i forhold til mit moralske kompas og synes, at det er det rigtige at hjælpe, men det er jo ikke ensbetydende med, at jeg synes, at de, der ikke involverer sig, er onde«.Khalifas søsterEr der ikke en fare for, at når en kunstner bevæger sig ind i aktuelt politisk land, at så bliver bogen et manifest? Anne Lise Marstrand-Jørgensen svarer med en historie: Da hun lige er begyndt at tumle med ideerne til ' Sorgens grundstof', møder hun en syrisk kvinde, en flygtning.Venligboerne har købt nogle gulvtæpper til kvinden, Anne Lise Marstrand-Jørgensen er med ude i hendes lejlighed, og flygtningen og forfatteren forsøger få en samtale op at stå, selv om den ene taler dårligt dansk, og den anden ikke kan arabisk.På et tidspunkt viser den syriske kvinde et billede af sin bror og henter en bog: Det viser sig, at broren er den syriske forfatter Khaled Khalifa, og romanen, ' Hadets lovsang', har Anne Lise Marstrand-Jørgensen læst.»Jeg fik nærmest en åbenbaring. Bogen er en meget stærk politisk roman, og jeg tænkte: Hold nu op, hvor har jeg taget fejl. Jeg har været tilbøjelig til at rubricere politisk litteratur som... ja, manifest. Men politisk litteratur er jo litteratur, der forholder sig til verden! Selvfølgelig kan man kombinere sit engagement med kunst«. Man skal bare have styr på kasketterne: Som politisk debattør polerer man fronterne op. Som forfatter bevæger man sig ind i »et helt andet land« : »Min bog er mere undersøgende og modsætningsfuld og vild, og jeg går min egen overbevisning efter i sømmene og udfordrer den. Den er ikke noget debatindlæg, men man kan være politisk på mange måder«. Frem for alt ville hun ikke ende med at skrive »en forudsigelig 1: 1 roman om en flygtning, der kommer til Europa«. I stedet har hun tilladt sig et skønsomt genremix af myte, magisk realisme, socialrealisme og andet litterært arvegods, tilsat et skvæt historisk fagbog. Gentagne folkedrab kaster skygger over europæisk selvforståelse, og siderne bindes sammen af »sorgens grundstof«.Feudale levnMen sorg er »svær at sætte på formel«, har Anne Lise Marstrand-Jørgensen fundet ud af. Sorgens berømte psykologiske faser er sikkert fine nok, men som menneske er man »meget overladt til sig selv«, når man sørger.»Andre kan faktisk ikke give et råd til et menneske, der sørger. Man kan bare stille op. Og så kan man blive ved at stille op. Og når man ikke synes, at det kan være rigtigt, skal man stille op igen«. Man kan være til rådighed, som det hedder med et Marstrandsk kerneudtryk, i nær familie med Løgstrups ord om, at vi altid bærer et stykke af et andet menneskes liv i hænderne og har et medansvar.Det kan være svært at hjælpe. Man skal turde »være med sorgen«, siger Anne Lise Marstrand-Jørgensen og leder efter ordene: »Det er noget med at forsone sig... At ære sin sorg, næsten. Respektere dens tilstedeværelse« Hvad siger du til en 16-årig flygtningedreng, der er alene i Danmark og har mistet alt? »Jeg lytter. Når man ikke kan andet, fordi der vitterligt ikke er noget sige, fordi det bare er meningsløst - så kan man være der. Stå til rådighed. Turde spørge og turde være med den person. Det er ikke altid nemt, men man kan altid huske på, at den, der sidder overfor, har det værre«. Som europæere står vi ved en korsvej, mener hun: I en verden med flygtninge på vandring er vanetænkningen sat på prøve.»Der er en tradition for identitetsopbyggende historiefortælling, som retfærdiggør egne privilegier, men vi er nødt til at erkende, at vi har opbygget et system, der svarer til middelalderens feudalsystem, hvor Europa har privilegierne, og man får kun adgang til dem, hvis man er født på europæisk jord. Men vi kan ikke opretholde den gamle historie.Vi er nået til en brydningstid i Europa: Der står nogle mennesker nu og banker på døren, og det foruroliger mig, at der er bevægelse i retning af at dæmonisere dem«. Er det ikke almenmenneskeligt at reagere med frygt, når ens trygge verden står for fald? »Jo. Og det er ikke dårlige mennesker, der taler ned om andre befolkningsgrupper.Det er bange mennesker. Men de taler kun sådan, hvis det politiske lederskab ikke har formået at opbygge en pulje af medmenneskelighed og udstikke en retning, så alle ved: Det er sådan, vi taler. Det er medmenneskelighed, vi vil«. Er du optimist? Vi er gået en tur gennem Assistens Kirkegård og ' Lille Mogadishu' på Nørrebro, og i et stykke tid hører jeg bare vores egne skridt i gruset. Så følger et langt: Hmmmmmm..»Jeg er ikke pessimist«, svarer hun.anne.bech@pol.dk Jeg har lært at orientere mig i mine depressioner og finde ud af dem igen, og det har gjort, at jeg har en gave, som selvfølgelig også er en forbandelse Hvis nogen ser mig som nedladende, er jeg nødt til ransage mig selv og tænke efter: Er jeg det? Men hvis folk bare siger, at jeg pudser min egen glorie, kan jeg lægge det fra mig, for det er simpelthen ikke rigtigt Det er ikke dårlige mennesker, der taler ned om andre befolkningsgrupper.Det er bange mennesker.Fakta: BLÅ BOG Anne Lise Marstrand-JørgensenForfatter, født 1971 på Frederiksberg.Cand. mag. i litteraturvidenskab.Debuterede i 1998 med digtsamlingen ' Vandring uden ophør'. Har siden udgivet flere digte og romaner, herunder de to historiske bind om lægen, nonnen og komponisten Hildegard af Bingen fra den tidlige middelalder, ' Hildegard' I og II fra 2009 og 10, der gav hende både folkeligt gennembrud og Weekendavisens Litteraturpris. I den kommende uge udkommer romanen ' Sorgens grundstof'.Formand for Statens Kunstfonds Litteraturudvalg 2014-2016, har modtaget Statens Kunstfonds arbejdslegater.Talsmand for Venligboerne i København. Har blogget og arbejdet som anmelder for flere dagblade, herunder Berlingske, som fyrede hende i august i år, ifølge hende selv påfaldende kort tid efter at hun havde kritiseret avisens kulturdækning.
Folkedrab, forfølgelse af udsatte grupper. Historien gentager sig, som om vi intet har lært. Anne Lise Marstrand-Jørgensen, forfatter og samfundsdebattør, har skrevet en roman om nyere europæisk historie og om sorg. Den eksistentielle sorg over menneskenes utilstrækkelighed, men også sorgen som det stof, medfølelse er gjort af.
Repræsentanterne for de to stridende parter lignede ikke nogen, der normalt annoncerer fredsaftaler i TV-avisen. Begge mænd var iklædt lædervest, den ene med kort sort hår på toppen og langt garn i nakken, den anden karseklippet, med tatoverede næver og sorte briller.I små seks minutter fortalte Bent Svane ' Blondie' Nielsen fra Hells Angels og Jim Tinndahn fra Bandidos, hvordan rockergrupperne havde besluttet at stoppe blodsudgydelserne.»Vi tolererer ikke flere sammenstød«, sagde Jim Tinndahn med gult ' Expect No Mercy'-mærke på vesten.»Hvis vi ikke selv havde troen på det, så er det klart, at vi ikke ville optræde her«, tilføjede den morddømte ' Blondie' med rødt rygmærke.Der er gået 20 år siden den dag i september 1997, da talsmændene erklærede den store nordiske rockerkrig for slut i et mødelokale i TV-Byen med stuepalme, kunst på væggen og vandglas på bordet.I løbet af halvandet år var 5 mennesker blevet dræbt i Danmark og 40 udsat for mordforsøg. Der blev kastet med håndgranat, skudt med maskinpistol og sågar panserværnsraketter mod HA's Fort Snoldelev og klubhus i Titangade på Nørrebro.»På mange måder gik det hårdere for sig dengang end i dag«, siger advokat Thorkild Høyer, der gennem flere måneder og til udbredt forargelse agerede fredsmægler mellem Hells Angels og Bandidos. Nærmest som var det statsledere for to krigsførende nationer.Siden skrev han også en bog om sine forhandlinger med den kriminelle underverden, der ikke var ufarlig at bevæge sig ind i under konflikten. Men det endte med en aftale, der holder den dag i dag, så hvorfor ikke forsøge en tilsvarende fredsmægling, nu da bandernes skud igen fyger om ørerne på tilfældige? »Jeg vil ikke udelukke, at det samme kan lade sig gøre, hvis man finder frem til de rette personer med autoritet og tillid i miljøet. Selv om situationen i dag unægtelig virker mere kaotisk, anarkistisk, tilfældig og vild«, siger Thorkild Høyer.Men har fredsmægleren ret? Politiken har talt med rigspolitichefen, en række iagttagere og involverede fra dengang, den store nordiske rockerkrig bragede løs i Danmark. Herunder også Hells Angels og Bandidos, der har indvilget i at svare på en række spørgsmål i en skriftlig fællesudtalelse. ' Bikerne', som de foretrækker at kalde sig, vil principielt ikke udtale sig om andres uoverensstemmelser: »Vi vil dog gerne medgive, at i konflikten i 1990' erne var fredsmæglingen helt sikkert bidragende til at løse konflikten.De aftaler, der blev lavet klubberne imellem, er løbende blevet revurderet, og ja, der har været brud på dem fra begge sider.Men de er blevet drøftet og løst, så man er kommet videre«, skriver de to grupper, der efter eget udsagn sjældent har problemer og »arbejder tæt sammen« om at være motorcykelgrupper.Politiet advarer dog mod at tro for meget på, at rockerne skulle være blevet messedrenge, blot fordi de for tiden holder lav profil. Gennem de seneste år er flere af gruppernes medlemmer således blevet idømt hårde fængselsstraffe.Mødet på havnenDet første forsoningsmøde mellem Hells Angels og Bandidos fandt sted i det fri i juni 1997 ved Roskilde. To ansatte fra Politiets Efterretningstjeneste kørte Thorkild Høyer til Veddelev Havn, hvor en repræsentant for hver af grupperne dukkede op - og kort efter en børnehaveklasse på udflugt, husker advokaten.Men mødet endte i god stemning, for dybest set var begge grupper trætte af konflikten. Imens holdt politiet sig i baggrunden, men Thorkild Høyer orienterede løbende Københavns Politis daværende chefkriminalinspektør, Per Larsen, om forhandlingerne.Ikke alle steder i ordensmagten fornemmede fredsmægleren samme velvilje, og han fik indtryk af, at især politimester Jens Henrik Højbjerg fra Rigspolitichefens afdeling A med ansvar for rockerbekæmpelsen havde mere tilovers for jernnæven end fløjlshandsken.Men det afviser Jens Henrik Højbjerg, der i dag er rigspolitichef og som politiets øverste leder bliver holdt tæt orienteret om den aktuelle bandekonflikt, der torsdag blussede op igen efter en måneds pause, da to tilfældige blev ramt af skud på Nørrebro.»Jeg anerkender bestemt Thorkild Høyers indsats, og Københavns Politi og jeg så ens på problemerne. Men politiet kunne ikke selv mægle i konflikten, for hvis vi hørte om kriminalitet, var vi tvunget til at gribe ind. Vi kunne kun sørge for, at andre kunne mødes med de stridende parter«, siger rigspolitichefen.Den store nordiske rockerkrig kom i høj grad til at påvirke indretningen af dansk politi, der gik fra at have 54 politikredse til de nuværende 12. Samtidig blev kræfterne mod den organiserede kriminalitet samlet i Nationalt Efterforskningscenter, og samarbejdet med andre europæiskes lande politimyndigheder om bekæmpelse af outlaw motorcycle gangs blev intensiveret.»Dengang var HA og Bandidos de toneangivende, og ingen andre skulle rigtigt have noget klinket på grund af rockernes styrke. Men efter afslutningen på den store nordiske rockerkrig sidst i 1990' erne begyndte nye spillere at byde sig til; grupper, der var kendetegnet ved at være langt mere løst organiserede og lokalt forankrede«, siger Jens Henrik Højbjerg.SjakalmanifestetAllerede i begyndelsen af 00' erne kunne Rigspolitiet fortælle offentligheden, at gadebander med anden etnisk baggrund på Nørrebro, i Hillerød, Glostrup, Hundige, Køge, Odense, Aarhus og Aalborg var begyndt at støde sammen med og udfordre Hells Angels og Bandidos om de kriminelle markeder: »De er ikke på samme måde synlige.Der er ingen borge, rygmærker eller synlige kendetegn på, at de er et bestemt sted. Der er cirka 300 af dem på landsplan, ligesom rockerne, men de kan mobilisere langt flere medløbere«, sagde den daværende chef for det nationale efterforskningscenter i 2004 til Jyllands-Posten.Konflikten blev dog først rigtig blodig i efteråret 2008, da de løst organiserede gadebander begyndte at organisere og bevæbne sig. Det skete efter drabet på en ung mand med anden etnisk baggrund i Tingbjerg, hvilket udløste en bølge af skudvekslinger mellem rockere og indvandrerbander.Alene i 2009 blev seks dræbt og 55 såret under konflikten.Blandt andet blev en række mennesker med tilknytning til Hells Angels og deres yngre støttegruppe AK81 anholdt for at planlægge et mislykket mordforsøg på en af de ledende skikkelser fra Blågårdsbanden på Nørrebro.På daværende tidspunkt i 2009 og 2010 var rockeren Brian Sandberg et meget synligt medlem af Hells Angels, der blev sigtet for to drabsforsøg i kampen mod indvandrerbanderne, som gerne ville sætte sig på en større del af det københavnske hashmarked. Tilsammen blev 16 HA-rockere idømt 112 års fængsel.Under konflikten forfattede HA's mest toneangivende medlem gennem årtier, Jørn ' Jønke' Nielsen, sit såkaldte ' Sjakal Manifestet 2008', der blev diskuteret vidt og bredt.' Sjakalerne' blev af Hells Angels-rockeren defineret som folk af hovedsagelig arabisk herkomst, der hver for sig var ufarlige, men i flok angreb unge som gamle »uden varsel og årsag«. »Aldrig i livet, om man bør bøje hovedet for sådant noget menneskeligt affald«, skrev ' Jønke' i sit omstridte manifest: »De hader danskere, mentaliteten, levevisen, kristendommen og dens symboler. Ofte angiver de racisme som hovedårsag til, at de hader, men de kan ikke se ' splinten' i eget øje og tror, at racisme kun er hvid mod sort.De betragter Danmark som et luderland, og jo mere ondt de kan tilføje landets borgere, jo bedre har de det«. Venstres senere justitsminister Søren Pind kaldte manifestet for »djævelsk velskrevet« : »Jeg gider ikke forholde mig til mellemregningerne.Jeg vil hellere forholde mig til det beskrevne. Og alt i alt må jeg - desværre - sige, at beskrivelsen ikke er meget af vejen. Så meget desto værre«, skrev Søren Pind på sin blog.I dag tøver politiet ikke med at kalde sjakalmanifestet for en milepæl i de seneste 20 års bandekonflikt, der fungerede som en krigserklæring og forsøg på at vende den danske befolkning mod herboende med anden etnisk baggrund.Forfatteren bag manifestet, Jørn ' Jønke' Nielsen, der i 1984 dræbte præsidenten for den rivaliserende rockergruppe Bullshit og har tilbragt en stor del af sit liv i fængsel, er efterhånden blevet 57 år.Men han er stadigvæk et af Hells Angels' toneangivende medlemmer, selv om andre nu fører ordet udadtil.I deres nye fællesudtalelse giver Hells Angels og Bandidos udtryk for, at de ikke tror, at balladen med indvandrergrupperne blusser op ligesom i 2009. Dengang drejede konflikten sig om »personlige ting«, og »situationen har ændret sig meget siden«, skriver de.Flere fællestrækSelv om der ikke længere er den samme offentlige opmærksomhed, er det langtfra ensbetydende med, at rockerne er på vej ud, siger rigspolitichef Jens Henrik Højbjerg: Det er ikke mange måneder siden, at Bandidos' såkaldte krigsminister fik livsvarigt fængsel for et tredobbelt drab på Frederiksberg.Ifølge den seneste opgørelse fra Justitsministeriets Forskningskontor fra august er der 882 registrerede rockere mod 375 betydeligt yngre bandemedlemmer i Danmark. Sidstnævnte gruppe er dog formentlig væsentlig større, fordi grupperne er mere løst organiserede og dermed sværere at gøre op.Politiet har desuden udgivet en national strategisk analyse, hvor de nævner de store lighedspunkter mellem rockerne og bandemedlemmernes baggrund og ønske om at være en del af et fællesskab, hvor man skaber sig en identitet og får respekt i nærmiljøet: »Opvæksten er ofte kendetegnet ved alvorlige problemer i hjemmet, adfærdsproblemer og problemer i skolen.Den geografiske nærhed og kontakt til kriminelle miljøer under opvæksten er blandt de faktorer, der - særligt for bandemedlemmer - er med til at øge risikoen for at blive involveret i rocker-og bandemiljøet«, står der i rapporten.Men bandemedlemmerne har ofte langt mindre kontakt til det omgivende danske samfund gennem for eksempel deres familier, og når grupperne bekriger hinanden, kan det skyldes meget andet end kampen om et kriminelt marked: Ære, hævn og personligt fjendskab på kryds og tværs.»Hvis man sammenligner med den store nordiske rockerkrig i 1990' erne er situationen en anden. I dag findes der rundt regnet 100 grupperinger med både dansk, anden etnisk og international baggrund, hvor medlemmerne bevæger sig hurtigt ind og ud igen. Tidligere var det en årelang proces at blive fuldgyldigt medlem af en rockergruppe.Men vi ser også, at indvandrerbander begynder at organisere sig på samme måde med rygmærker og ledelse«, siger rigspolitichef Jens Henrik Højbjerg.Det gælder ikke mindst Nørrebro-banden Loyal to Familia, der er den ene af de stridende parter i den aktuelle konflikt i København. Nu slås grupperne med anden etnisk baggrund ikke længere med rockerne, men mod hinanden, selv om tilfældige borgere også bliver ramt af deres vildfarne kugler.Kronjuvelen ChristianiaIfølge sociologen Aydin Soei, der er forfatter til bogen ' Vrede unge mænd', har gadebanderne fra de udsatte boligkvarterer et splittet forhold til rockergrupperne, der oprindeligt blev grundlagt i USA og har lokalafdelinger i hele verden: »På den ene side ser de rockerne som nogle gamle, fede pensionister, der burde trække sig tilbage. De fleste af dem, der nu skyder i gaderne, var knap nok født under den store nordiske rockerkrig.Men på den anden side har de kopieret rockernes måde at organisere sig på med et klart hierarki«, siger han.Aydin Soeis indtryk er, at det passer Hells Angels og Bandidos udmærket at betragte bandekonflikten på afstand.Det er dårligt for forretningen at involvere sig og få myndighedernes opmærksomhed, og den, der lever skjult, lever godt.Rigspolitichefen modsiger ikke udlægningen, for på spørgsmålet om, hvor rockergrupperne er henne for tiden, svarer Jens Henrik Højbjerg: »Det spørgsmål stiller vi også os selv.Det er bestemt en bekymring fra politiets side, hvis de pludselig bliver draget ind i den aktuelle konflikt. Derfor holder vi også opmærksomt øje med dem«. Et rædselsscenarie er for eksempel, hvis Loyal to Familia prøver at udfordre Hells Angels på Christiania, der går for at være kronjuvelen i den kriminelle verden.For så kommer det ikke til at gå stille af, lyder vurderingen.Men den bekymring stiller Hells Angels og Bandidos sig uforstående over for, og politiet ved udmærket, at »den aktuelle konflikt intet har med os at gøre«, skriver de: »Vi føler absolut ikke, der er en risiko for, at vi indblandes i kampene i København.Vi er slet ikke en del af det miljø og trækker ingen paralleller til det heller«. Sidste år fik en HA-rocker fængselsstraf for hashsalg på Christiania, og i 2014 blev det ledende HA-medlem Michael Brokside varetægtsfængslet for sin formodede hovedrolle med at organisere narkosalget på Pusher Street. Sagen nåede dog aldrig i retten, for forinden havde rockeren begået selvmord.Det var samme Michael Brokside, der i 1996 dræbte en Bandidos-rocker i Københavns Lufthavn, hvilket udløste den store nordiske rockerkrig i Danmark og et stort politisk ønske om at forbyde mod de to grupper.Undersøgelsen af mulighederne inden for Grundlovens rammer omfattede dengang omkring 45.000 sider og 8.500 bilag fordelt på 145 ringbind. Så det er ikke forarbejder, rigsadvokaten mangler, når justitsministeren nu har bedt ham undersøge muligheden for at forbyde Loyal to Familia.I 1998 lød konklusionen fra landets øverste anklager, at det næppe ville kunne bevises, at de to foreninger virkede ved vold, selv om enkeltmedlemmer var straffet for grov kriminalitet. Derfor kunne rigsadvokaten ikke anbefale en retssag for at få de to grupper opløst.Om det kan lade sig gøre i dag, er også usikkert, og under alle omstændigheder kan sagen trække ud i årevis. Men i givet fald kan forbuddet mod grupper og for eksempel rygmærker også komme til at ramme andre bander.»Vi synes grundlæggende, det er en helt forkert tankegang at forbyde grupperinger eller beklædningsgenstande.Hvis det skulle komme til et forbud, frygter vi det ikke og vil kæmpe mod det i retten. Forbud får ikke folk til at forsvinde.Det må være kriminaliteten, der skal sættes ind over for«, skriver Hells Angels og Bandidos, der som ' bikerklubber' ikke kan se sig selv i »sammenligning med de grupper, der i dag skaber utryghed i gadebilledet«.En ny fredsaftaleGennem den seneste tid har to fædre på Nørrebro forsøgt at skabe fred mellem de rivaliserende gadebander, og for nylig var der en tro på, at freden var lige om hjørnet. Også i 2012 gav grupperne på Blågårds Plads og i Mjølnerparken hinanden håndslag på, at de nu ville holde op med at skyde på hinanden.Advokat Thorkild Høyer synes bestemt, det er værd at gøre forsøget ligesom i 1997 og ser ingen problemer i at tale med kriminelle grupperinger, selv om mange finder det moralsk forkasteligt.»Det var en banebrydende måde at bruge mægling til at løse en samfundskonflikt, ikke kun herhjemme, men også i resten af Norden. Hvis der er et stort problem, som alle gerne ser forsvinder, skal man da forsøge at løse det på en pragmatisk måde«, siger advokaten.Rigspolitichef Jens Henrik Højbjerg vil ikke komme nærmere ind på, hvilke konkrete tiltag der bliver arbejdet på i den retning. Men billedet er et helt andet i dag end i 1990' erne, gentager han: »Begge parter og folkene omkring banderne skal være indstillet på en mægling. Men det er ikke det, vi indtil videre har set. Loyal to Familia er blevet mange flere og ekspanderer, og meget tyder på, at andre grupperinger er utilfredse med deres fremfærd. Teoretisk kan man godt forestille sig en mægling på et tidspunkt. Men politiet kan ikke indgå i en mæglingsproces«. Når der gennem længere har været ro i København, indtil skuddene faldt forleden, skyldes det blandt andet, at 375 bandemedlemmer sidder fængslet, herunder ikke mindst lederen af LTF. Alt bliver sat ind på at stoppe konflikten, forsikrer Jens Henrik Højbjerg.De gamle og ungeSociologen Aydin Soei tror desværre, at vi bliver nødt til at vænne os til bandekonflikten som en permanent tilstand med opblussen efterfulgt af rolige perioder.Det samme billede gør sig gældende i en lang række andre europæiske lande, men i Danmark kommer skyderierne tættere på hele befolkningen, fordi byerne og afstandene er mindre. Han har svært ved at se en forhandlingsløsning for sig, og TV-avisen får brug for et meget langt bord, hvis de skal samle alle bandekrigens rivaliserende grupper: »Konflikten har efterhånden varet i ni år, og det er ikke ligesom i 1990' erne, da der kun var to parter at forhandle med.Hvem skal skrive under på aftalen, når der er så mange aktører i spil? Det er en masse kriminelle, der har konflikter på kryds og tværs. Når de søger ind i en ny bande, tager de personkonflikterne med sig. En sådan fredsaftale vil være ekstremt skrøbelig«, siger han.Selv om gadebanderne er blevet mere organiserede, er deres hierarki ikke nær så stramt som rockergrupperne, tilføjer han. Derfor er de sværere at styre og få til at holde op med at gå på angreb på modparten.Mange af de involverede er unge på helt ned til mellem 16 og 21 år, der kører rundt på damecykler og er vokset op i udsatte kvarterer og parallelsamfund, hvor våben hører til dagens uorden.»Vi har fået en ny generation, der har været præget af bandekonflikten nærmest hele deres liv. Og lige så længe vi har et skolesystem, hvor et stort antal drenge slutter uden at kunne læse og skrive, vil konflikten fortsætte. Det er et fremragende rekrutteringsredskab for både rockergrupper og gadebanderne«, siger Aydin Soei.Ifølge Hells Angels og Bandidos bliver man aldrig for gammel til at være biker, det er en ' subkultur' og ' livsstil', skriver de, og selv om der gået 20 år siden den tv-transmitterede fredsaftale, er mange af de daværende medlemmer stadig med i klubberne. Jim Tinndahn og Bent Svane ' Blondie' Nielsen er således æresmedlemmer i dag, selv om begge opholder sig i udlandet. Sidst de ledende figurer fra TV-avisen i 1997 blev omtalt offentligt, befandt de sig i henholdsvis Sverige og Rusland.Når man læser fællesudtalelsen fra Hells Angels og Bandidos, kan man nærmest få indtryk af, at forbrødringen er så stor, at de lige så godt kunne blive slået sammen til en gruppe. De holder fælles fester, tager på fælles køreture og fælles rejser til Normandiet, fremgår det af svaret til Politiken.Men der er trods alt ikke planer om en sammenlægning, selv om der er tæt kontakt. Eller som grupperne selv udtrykker det: »En god og sund balance imellem de to klubber, som kun i fremtiden vil blive stærkere«. Spørger man politiet, er der snarere tale om en »gensidig forståelse« mellem Hells Angels og Bandidos og en interesse i at overholde visse aftaler og tåle hinanden, mens andre bander bekriger hinanden på livet løs i København.hans.davidsen@pol.dk Vi føler absolut ikke, der er en risiko for, at vi indblandes i kampene Hells Angels og BandidosTeoretisk kan man godt forestille sig en mægling på et tidspunkt. Men politiet kan ikke indgå i en mæglingsproces Jens Henrik Højbjerg, rigspolitichef.
I morgen er det 20 år siden, Hells Angels og Bandidos indgik en fredsaftale, der blev vist i bedste sendetid. Aftalen holder stadig, og i dag samarbejder rockerne ligefrem, siger de. Politiet og iagttagere har svært ved at se en lignende løsning på nutidens bandekonflikt.
Tre bandedrab på 10 dage i København.Det har været de blodige dråber, der har fået bægeret til at flyde over for fædre og mødre i de mest belastede bandeområder i København, så der nu tilsyneladende er indgået en egentlig våbenhvile i konflikten mellem bandegrupperingerne i Loyal to Familia og det tidligere Brothas.Det fortæller den radikale lokalpolitiker Anette Thaulow, der via sit netværk fra Brønshøj-Husum-Tingbjerg har været tæt på det forløb, der gennem de seneste par uger har ført frem til den erklærede våbenhvile i bandekrigen.»Reaktionen fra fædre og mødre kommer nu, fordi der netop er blevet dræbt tre unge mænd. Det har ført til initiativer på begge sider fra forældre, der har følt, at nu er det nok. Bestræbelserne er kørt helt uden medier, fordi det skulle være helt nede på jorden. Det skulle ikke pustes op. Lige nu har de brug for, at medierne holder sig på afstand. Og at politikerne holder sig på afstand, så de selv kan arbejde fredeligt og fordrageligt på at løse konflikten.Det ligger i deres hænder nu at få løst det her,« fortæller Anette Thaulow til BT.Boet nær TingbjergHun har selv boet tæt på Tingbjerg i mange år, og beskriver sin egen rolle i forløbet op til våbenhvilen som ' facilitator' -altså en slags fødselshjælper.Også en række personer med erfaring i konfliktløsning har ifølge lokalpolitikeren været med til at få våbenhvilen i stand, inden den kunne endeligt indgås i weekenden i et lokale hos Islamisk Trossamfund på Dortheavej. I samme forbindelse blev der holdt en fælles demonstration i søndags på Blågårds Plads, hvor den tidligere gadeplansmedarbejder i netværket Fædregruppen på Nørrebro, Khalid al-Subeihi, var en central omdrejningsfigur på scenen.»Inden mødet i søndags har vi holdt en masse indledende møder.Men den proces kan jeg ikke fortælle dig om. Vi ønsker ikke, at der er nogen, der skal tage æren for noget.Det handler om nogle fælles initiativer, der er opstået i begge lejre. Det er ren civil igangsættelse af dialog.Det startede i Tingbjerg, hvor vi sad og blev enige om, at nu er det forældrene, der skal på banen og har ansvaret. Så har der været flere fra Tingbjerg ovre i Mjølnerparken, og der har været nogen fra Blågård ovre i Tingbjerg, og nogle fra Mjølnerparken har også været af sted, så der har været forældre på forskellige fronter, som har været i gang med at skabe dialog,« fortæller Anette Thaulow, der ikke ønsker at komme nærmere ind på, hvordan våbenhvilen konkret er forhandlet på plads.Våbenhvilen er blevet kritiseret for at gå uden om politiet og andre myndigheder? »Banderne har ikke tillid til politiet.De kender ikke politifolkene - det er nye ansigter hver dag. Det største problem er, at der ikke er noget lokalpoliti længere. Der er ingen lokalbetjente, der går ud og snakker med drengene. De ser betjentene som fjender, fordi de kender dem ikke, og de bliver kropsvisiteret hver gang. De danske drenge går fri, mens de udenlandske drenge bliver visiteret hver gang. Tilliden til politiet skal genoprettes, så de kan komme på fornavn med drengene og vide, hvad deres forældre hedder,« siger Anette Thaulow.Løsningen skal komme nedefra»Men problemerne skal løses nedefra.Nu må forældrene sende et signal om, at de går i dialog på kryds og tværs af alle mulige skel. Drengene i banderne skal forstå, at nu er det nok. Der skal ikke dræbes flere uskyldige. Man kan komme med 27 pakker, men det nytter intet, hvis ikke man inddrager forældrene,« siger hun.Ifølge lokalpolitikeren ønsker 99 pct af de menige bandemedlemmer ikke at skyde på modparten, men bliver truet til det af magtfulde bandeledere.»De menige soldater ønsker at komme væk fra det. De har bare ikke værktøjerne til det,« siger Anette Thaulow.baa@berlingskemedia.dk '' Man kan komme med 27 pakker (bandepakker, red.), men det nytter intet, hvis ikke man inddrager forældrene Anette Thaulow (R) '' Det største problem er, at der ikke er noget lokalpoliti længere.Der er ingen lokalbetjente, der går ud og snakker med drengene Anette Thaulow (R).
BANDEKONFLIKT Efter tre bandedrab på ti dage følte forældre på begge sider af konflikten, at nu var det nok, siger lokalpolitiker.
Unge mænd og teenagere, der hærger især Nørrebro i København med vilde skyderier, er topaktuelt omdrejningspunkt for politikernes opmærksomhed.Der går næsten ikke en dag, uden at der kommer et nyt bud fra partierne på, hvordan banderne kan stækkes. Og nogle politikere er endda i tvivl om, hvor vidt forslagene overhovedet er lovlige i kampen om bandekrigen.Først spillede justitsminister Søren Pape Poulsen (K) ud med, at banden Loyal to Familia (LTF) skal gøres ulovlig, men det kan først ske i 2018.Så lagde Dansk Folkeparti sig i overhalingsbanen og sagde, at det også skal gælde andre bander, og at det skal ske nu.Og i går meddelte Socialdemokratiet, at det skal være forbudt for bandemedlemmer at forsamle sig på gaden.»Jeg synes ikke, vi er ude i overbudspolitik,« siger Socialdemokratiets retsordfører, Trine Bramsen: »Vi er ude i vanvittige bandegrupperinger, som skaber utrolig stor usikkerhed for borgerne. Og regeringens forslag om, at LTF måske kan blive forbudt om et halvt års tid, det løser ikke problemerne her og nu. Vi så gerne, at man prøvede at forbyde dem tidligere. Det skal selvfølgelig være inden for lovens rammer. Men vi har set eksempler på, at bandemedlemmer laver magtdemonstrationer og blokerer hele gader. Det er vi nødt til at sætte ind overfor nu, og det er efter vores vurdering ikke i strid med lovgivningen,« siger hun.Dansk Folkeparti går ind for ' alt, der kan stoppe banderne'.»Vi går ind for ethvert initiativ, der kan gøre livet surt for banderne, og jeg mener ikke, det er i strid med loven. Grundlovens fædre sagde, at der er vid udstrækning for ytringsfriheden og forsamlingsfriheden, men der er også grænser. Vi skal have nogle redskaber, der kan bruges, og vi kan ikke vente otte måneder.Man bør lave anklageskriftet med det samme. Socialdemokratiet har hængt i bremsen, og nu vil de træde på speederen. Det kan da godt være, det er overbudspolitik, men det er nødvendigt,« siger DFs gruppeformand, Peter Skaarup, der allerede har kaldt justitsministeren i samråd om sagen.Venstres politiske ordfører, Jakob Ellemann-Jensen, mener, at der er tale om overbudspolitik: »Vi skal passe på ikke at gøre det til en råbekonkurrence. Alle vi politikere synes vældig dårligt om de bander, og det er forfærdeligt, at almindelige mennesker ikke kan gå på gaden uden risiko for at blive beskudt.Banderne er afstumpede. De røvhuller skal væk fra gaden, undskyld mit sprog.Men vi skal passe på, det ikke bliver sådan noget med, at nogle vil have dem i fængsel, nogle vil have dem til Pakistan, og nogle vil have dem til månen. Jeg lytter også til, at politiet gerne vil have arbejdsro i stedet for, at der hele tiden kommer nye politiske udmeldinger. Jeg synes, partierne skal stå sammen om det her,« siger Jakob Ellemann-Jensen.Prøves ved domstoleneProfessor i strafferet Jørn Vestergaard, Københavns Universitet, mener, at det giver mening at prøve ved domstolene, om man kan forbyde banden Loyal to Familia ved lov.»Efter den tyske straffelov er det strafbart at være medlem af, virke for eller støtte en forening, der har det som målsætning eller har indrettet sin virksomhed på at begå forbrydelser. Det falder mig svært at godtage, at man ikke her i landet skulle kunne håndhæve et tilsvarende forbud,« skriver Jørn Vestergaard i en mail til Information.Den kendte forsvarsadvokat Michael Juul Eriksen er hyret af Loyal to Familia til at forsvare dem i sagen, og han tror, at anklagemyndigheden vil få store problemer.»Der kan være problemstillinger ved at sige, at der er tale om en forening i grundlovens forstand. Der er afgørelser fra landsretten og så videre på, at man ikke engang har betegnet Hells Angels som en forening, da de skulle have nogle penge tilbage.Der var de pludselig ikke en forening, selv om de er ret formaliserede med klubhuse, vedtægter og så videre,« siger Michael Juul Eriksen til dr.dk.karker@bt.dk Fakta: DET VIL POLITIKERNEREGERINGEN: I august bad justitsminister Søren Pape Poulsen (K) Rigsadvokaten vurdere, om der ville være grundlag for at gøre Loyal to Familia ulovlig. Rigsadvokaten har givet grønt lys for, at der kan føres sag ved de danske domstole, så banden kan blive forbudt.SOCIALDEMOKRATIET: Vil gøre det muligt at fratage bandemedlemmer retten til at forsamle sig i større grupper. Bandetilholdet skal gøre det ulovligt alene at befinde sig på samme sted eller at færdes i fællesskab, hvis det kan betyde en konkret fare for andre. S vil også gøre det ulovligt at rekruttere unge under 18 år.DANSK FOLKEPARTI: DF går ind for alt, der kan bremse banderne.De vil også ulovliggøre Brothas og andre bander, der opererer nu, og det skal ske straks. De går også ind for forsamlingsforbud.
POLITIK Partierne i Folketinget slås om at overgå hinanden i hårde forslag om at ramme banderne på Nørrebro.
»Jøderne vil gemme sig bag klipper og træ, men klipperne og træerne vil sige: Oh, muslim, Oh Allahs tjener, der er en jøde bag mig, kom og dræb ham.« Sådan lød det i en prædiken i Masjid Al-Faruq-moskéen i Heimdalsgade på Nørrebro i København 31. marts.Dansk Folkeparti raser over opfordringen til at dræbe jøder. Og justitsminister Søren Pape Poulsen (K) vil undersøge, om imamen, der holdt den famøse prædiken, Mundhir Abdallah, kan straffes efter en ny lov. »Det er en klokkeklar opfordring til vold og drab på jøder, og jeg mener, det er strafbart,« siger DFs udlændingeordføer Martin Henriksen.»Efter ønske fra DF fik vi indført en ny paragraf i loven, der straffer folk, som udtrykker sympati for strafbare handlinger i religiøs oplæring.Det kan give tre års fængsel og udvisning. Vi har også spurgt justitsministeren, om moskeen kan lukkes,« siger han.Lukning af moskeen kommer dog ikke på tale, men Søren Pape Poulsen vil undersøge, om imamen kan straffes.»Det er umådelig trist, at vi i 2017 skal høre på de middelalderlige toner.Nu undersøger politiet sagen, og så må vi se, om der er grundlag for at rejse en sigtelse ifølge imamloven, eller hvad vi ellers kan komme efter manden med,« siger Søren Pape Poulsen til Kristeligt Dagblad.»Er der fra politiets side ikke noget at komme efter, så må vi drøfte, hvad vi så gør. Vi har et kæmpe problem, hvis man frit kan sige, at man vil udslette en hel befolkningsgruppe.Men nu bliver det helt afgørende at få undersøgt, i hvilken sammenhæng det er sagt. Så må vi se, hvad vi kan gøre,« tilføjer han.Luk moskeenlukkes: »Jeg tror, at imamen ønsker sig en verden uden jøder, men han er meget smart og enormt snu i sin måde at sige det på. Og hvis vi kommer efter ham nu, så vil han jo bare sige: Hvad er problemet Jeg citerer jo bare haditherne,« siger den konservative udlændingeordfører til b.dk.»Vi skal lukke den slags erklærede salafistiske moskéer. Jeg ved godt, det er upopulært at sige. Men de bestiller altså ikke andet end at udbrede had,« siger Naser Khader.I søgelyset førDet Jødiske Samfund undersøger også, om der er grundlag for at politianmelde imamen efter hans prædiken om drab på jøder.Det er langtfra første gang, Masjid Al-Faruq-moskéen er i søgelyset.Terroristen Omar el-Hussein besøgte moskéen dagen før, han begik terrorangrebet i København i 2015.Den dag blev der i moskéen også opfordret til vold mod jøder. Og dagen efter angreb Omar el-Hussein bl. a.den jødiske synagoge og dræbte en frivillig vagt.karker@bt.dk Fakta: FAKTAI sin prædiken bruger imamen flere passager fra de såkaldte hadither, der er fortællinger om profetens levemåde. De er ikke en del af Koranen, men tages næsten lige så alvorligt.Mundhir Abdallah citerer en antisemitisk hadith, et islamisk skriftsted, hvor der opfordres til drab på jøder: »Dommedag kommer ikke, førend muslimerne bekæmper jøderne og dræber dem. Jøderne vil gemme sig bag klipper og træ, men klipperne og træerne vil sige: Oh, muslim, Oh Allahs tjener, der er en jøde bag mig, kom og dræb ham.Den retledte stat, som vil indføre Allahs sharia, vil forene Allahs tjenere, vil genoplive den islamiske nation, vil føre jihad mod sine fjender, vil befri Jerusalem og vil rive den jødiske enhed op med rode, denne kolonialistiske korsfarer-base - den retledte stat vil snart opstå, om Allah vil,« lød det i prædikenen fra 31. marts.
JØDEHAD Justitsminister Søren Pape Poulsen er ked af middelalderlige tilstande på Nørrebro i København, men vil ikke lukke moskeen.
Klokken 6.17, Copenhagen Markets, Høje Taastrup. Det kan være hårdt at komme op klokken 5.30 hver morgen. Men når Iman Hassan først står klar på det enorme engrosblomstertorv i en stor betonhal med sin café latte i den ene hånd og en rullevogn af stål i den anden hånd, så fortryder hun ikke. »Lige så snart jeg kommer herind og dufter blomsterne, bliver jeg glad igen. Jeg kan faktisk ikke længere dufte det i min egen butik, fordi jeg er vant til den. Men her, fordi der er så mange planter og blomster, dufter det så voldsomt.Det er en god start på dagen«. Iført cowboybukser, sort jakke og ferskenfarvet slør cirkulerer den 33-årige blomsterhandler mellem de mange stadeholdere.Hun har sine små favoritter, hvor hun ved, at pris og kvalitet er i orden. Men så går hun også efter særlige ting hos de store forhandlere, hvor man ofte skal være mere på vagt i forhold til prisen.Hun mener selv, at blomsterinteressen kan spores tilbage til Libanon, hvor hendes mormor stadig går og passer sin have, hver eneste dag. Iman mener, at det må være verdens smukkeste land, og når hun er på besøg hos familien, må hun bede taxaen stoppe 3-4 gange, så hun kan komme ud og opleve figentræer og jasmin med alle sanser.»Hvad står dine kaktus til?« Sådan en morgen bruger hun gerne 6.000-7.000 kroner på planter og afskårne blomster, der klokken 9 skal være klar i butikken Den Franske Anemone på Fælledvejpå Nørrebro. Og netop fordi det er Nørrebro, og ikke for eksempel Gentofte, så skal hun sikre sig nogle gode priser, så derfor prutter hun gerne om prisen.»Jeg vil gerne have, at det også skal være muligt for studerende at købe friske blomster«, siger hun og bakser en bakke med 10 begonier ind på rullevognen.»Efterhånden ved man, hvilke planter der er populære. Alt handler om, hvad der har være i designbladene, så åbner folk øjnene.Begonia, som blomstrer tre gange om året, det elsker folk. Andre ting lige nu er eukalyptus, appelsin-og citrontræer og krydderplanter, ting, der er gode på en altan. Og så er det moderne med sukkulenter og kaktus, som er lette at passe«, siger hun og snupper et eukalyptusblad fra en plante, som hun river i stykker, så jeg kan lugte den skarpe mentol.Små eldrevne vogne med rullevogne på slæb snor sig rundt om Iman Hassan, der er ved at have fyldt hele den første vogn med planter.»Det her er så årets første bakke med franske anemoner, som selvfølgelig er min yndlingsblomst«, fortæller hun og skal ind i de store kølige afdelinger med afskårne blomster, hvor lotteriet starter.»Planterne kan jeg sagtens passe, så de holder, indtil de er solgt. Men at købe afskårne blomster, det er et sats. Og man er nødt til at have meget forskelligt. I starten købte jeg kun i lyserøde og i ferskenfarver, mine egne yndlingsfarver, det kan du også se på mit slør. Men man er nødt til at have alt det, folk kan lide. Ikke bare det, jeg kan lide. Også selv om det er et sats«.per.munch@pol.dk Fakta: SERIE DANMARK OM MORGENENMorgen er transport og afsked med vores kære. Morgen er starten på arbejdsdagen for nogle og fyraften for andre. Politiken har sat vækkeuret og siger godmorgen.Har du forslag til, hvor vi skal komme på besøg næste gang, så skriv til morgen@pol.dk.
GODMORGEN Iman Hassan står op 5.30 for at køre på markedet i Høje Taastrup. Her handler hun blomster og planter til sin butik på Nørrebro.
Tirsdag aften havde dødelig udgang for 30-årige ' Wurdi', da skuddene ved 19-tiden bragede mod ham og to andre, mens de stod foran A&amp;O Hostel på Nørrebro. Han var en højtstående person i banden Brothas. En rolle, der har gjort ham til mål for flere attentater og kostet ham flere fængselsdomme i løbet af årene.Men bande-manden med de somaliske rødder, der efter en navneforandring lød navnet Wari Khalif Yusuf, havde også en anden side.Det fortæller hans 21-årige lillebror, Mohamed, der var tydeligt berørt, da Ekstra Bladet mødte ham i Mjølnerparken.De to brødre havde et meget tæt bånd og var sammen få timer før skuddene på Tagensvej.- Jeg talte med ham i tirsdags få timer før skuddene.Alt var helt normalt. Vi var ude og spise, og der var slet ikke nogen tegn på, at der ville ske noget. Det kom som et kæmpe chok. Jeg kunne ikke tro på det. Tanken om, at jeg aldrig skal stå med ham igen, er ikke til at bære, siger Mohamed. Af hensyn til sin sikkerhed ønsker han ikke at stå frem med efternavn, men Ekstra Bladet kender hans fulde identitet.Mange fjenderDen 30-årige Wari Khalif Yusuf overvejede flere gange at forlade bandemiljøet og flytte langt, langt væk, forklarer Mohamed. Men hans storebror havde svært ved at slippe det kriminelle miljø, og blot en uge før sin død blev han løsladt efter sin seneste dom.- Han havde været ude i præcis en uge, da han blev dræbt. Det var den tid, han nåede at få med sin kone og børn.- Havde du frygtet, det ville ske? - Jeg har altid vidst, at han havde mange fjender. Der var mange, der hadede ham.Der var mange, der gerne ville se ham død, men jeg havde aldrig troet, at det ville blive virkelighed. At jeg skulle stå og sørge over min egen storebror på den måde.- Snakkede I nogen sinde om, at han skulle flytte? - Hver gang jeg sagde det til ham, kunne han godt forstå mig. Han var også træt af det, men han forklarede, at det var svært, fordi han havde den fortid, han havde.Han ville så ikke længere have vennerne og fællesskabet fra miljøet, men stadig fjender, der ville gøre ham ondt.Det ville han ikke kunne klare alene. Jeg tror, det var derfor, han havde svært ved at komme ud.- Hvis du ikke er en del af broderskabet, er der ikke nogen, der beskytter dig, siger broderen.Han ønskede et andet liv for sin lillebrorNår Mohamed skal beskrive sin bror, er det med store ord. ' Wurdi' havde et stort hjerte, og brødrene havde et tæt forhold, fortæller han.Sammen så de fodbold, gik ture, spiste sammen og gjorde alt det, som andre brødre gør. Men det havde naturligvis betydning, at den ældste af brødrene var en del af bandemiljøet.- Vi var mere opmærksomme, fordi vi begge var klar over, hvilken situation han stod i, og hvilken rolle han havde. Vi lavede de samme ting, som alle andre brødre - bare under skærpede omstændigheder.Mohamed fortæller, at hans storebror gjorde en stor dyd ud af at holde ham ude af bandemiljøet.- Han var utrolig god til at gøre mig opmærksom på, at han ikke ønskede, jeg skulle gå samme vej, fordi han selv fortrød de valg, han havde truffet i livet.Indtil videre er det lykkedes for Mohamed at holde sig helt ude af miljøet.Ren straffeattestHan fortæller, han har fuldført en gymnasial uddannelse, studerer videre, har et fast arbejde og en ren straffeattest.Hans storebror stod på sidelinjen og heppede.- Han har altid støttet mig i min skolegang. Han har altid anerkendt mine valg, og han var stolt af, at jeg tog en uddannelse, siger Mohamed.Børnene gjorde ham menneskeligWari Khalif Yusuf efterlader sig to børn. En datter på seks år og en søn på to. Mohamed beskriver, hvordan broderens liv for alvor ændrede sig, da de kom til verden.- Min bror havde altid været en meget aggressiv type.Han var svær at håndtere i forskellige situationer, men man kunne se på hans væremåde og talemåde, at han faldt ned på jorden og blev mere menneskelig, da han blev far. Han tog faderrollen meget seriøst. Han tog ansvar, og han vidste, han skulle ændre sit liv, fordi han nu havde to børn at leve for.Mohamed beskriver, at ' Wurdi' stille og roligt forsøgte at trække sig i baggrunden.At han forsøgte at undgå at gå så meget i gaden, og at han op til sin død ikke længere var medlem af banden, selv om han stadig var en stor profil i miljøet. De seneste år var det børnene, der havde hans fokus: - Han fokuserede på, at hans børn skulle få et godt liv sammen med deres far og mor. Men det får de ikke nu, forklarer Mohamed og må give efter for tårerne for en stund, før han fortsætter: - Han elskede dem. Han talte konstant om dem. Han købte hele tiden ting til dem, og hver gang han var væk fra dem, ville han hjem igen for at se dem. Han tog dem ud hver dag og sørgede for, at de aldrig manglede noget.Han kørte dem altid i børnehave og vuggestue og hentede dem igen. Hele hans liv ændrede sig med de børn.Flugtbil er politiets varmeste sporHos Københavns Politi er efterforskningen stadigvæk i den indledende fase, men et spor er særlig varmt, fortæller politiinspektør Torben Svarrer til Ekstra Bladet.- Vi er meget interesseret i oplysninger om en sølvgrå VW Touran, der kørte fra gerningsstedet i høj hastighed.Vi formoder, at den er kørt ad Rovsingsgade i retning mod Lyngbyvej, siger han.Den sølvgrå Touran blev ved 22-tiden fundet i brand på Gartnersvinget i Lyngby.Ved gårsdagens pressemøde fortalte Torben Svarrer, at Københavns Politi ikke jagtede flugtbilen efter skyderiet.Derfor ved politiet ikke, hvor flugtbilen har været i timerne efter skyderiet, og før den blev fundet brændende i Lyngby.- Vi vil gerne høre fra personer, der har set den formodede flugtbil i timerne efter skyderiet, siger Torben Svarrer.Ud over den dræbte blev yderligere to personer ramt af skud. Ifølge Ekstra Bladets oplysninger blev den ene ramt af et strejfskud i ansigtet, mens den anden blev hårdt såret af skud i maven.- Sidste melding er, at hans tilstand er stabil, siger Torben Svarrer.km@eb.dk ;db@eb.dk Han elskede dem. Han talte konstant om dem. Han købte hele tiden ting til dem.
BANDEKRIGEN: ' Wurdi' ville gerne forlade miljøet - men havde for mange fjender.
Bettinas Bahrs' tiårige søn, Sebastian, og en kammerat er en dag i januar på vej hjem fra idrætshallen i den lille stationsby Viby Sjælland mellem Roskilde og Ringsted. Sebastian spiller tennis to gange om ugen og er lige blevet færdig med dagens træning. Han er på gåben, mens hans kammerat cykler. Normalt tager det cirka fem minutter for Sebastian at gå fra hallen til sine forældres hus.Kort før han er hjemme, tager han afsked med sin kammerat, der cykler videre i en anden retning. Sebastian går alene langs Parkvej. Det er en stor vej, og hække og hegn afskærmer husene, så ingen derinde kan se, hvad der sker på vejen.Sebastian går på det venstre fortov, da en hvid varevogn kommer kørende fra den modsatte retning. Den sætter farten ned og stopper lige ud for ham, og manden, der kører varebilen, stiger ud. Sebastian går baglæns ind i en hæk, og manden kommer over mod den tiårige dreng, griber hårdt fat i hans underarm og hiver i ham. Sebastian prøver at rive sig løs, men manden holder fast, og han mister fodfæstet. Han falder ned på jorden og sparker manden hårdt i skridtet. Manden slipper og bøjer sig forover i smerte, hvorefter Sebastian løber det sidste korte stykke hjem. »Jeg havde aldrig troet, det ville komme så tæt på i min hverdag. Det er overvældende, at det bliver så konkret. Tanken om, at der er nogen, der har rørt mit barn, prøvet at hive ham af sted - det er sygt,« siger Bettina Bahrs, der er mor til Sebastian.Episoden er en af en række episoder, der har fundet sted på Midtsjælland siden årsskiftet, hvor børn og unge, der har gået alene, er blevet antastet af en mand. Nogle gange har manden grebet fat i dem. Andre gange er børnene løbet, inden der er sket noget, fordi de har følt sig utrygge.Nærmest lammet af angstDen januardag venter Bettina Bahrs i stuen på sin søn. Hun ved, at hans træning slutter klokken 18, og at han bør være lige på trapperne. Hun hører hoveddøren smække og går ud for at tage imod ham. Sebastian siger ikke noget, men hun kan se, at der er noget helt galt. »Han ser fuldstændig forkert ud i ansigtet. Der er en rædsel i hans ansigt. Jeg er ikke i tvivl om, at der er noget galt. Det er voldsomt. Han er nærmest lammet. Han er forpustet og skræmt.«Sebastian fortæller helt kort, hvad der er sket, og Bettina Bahrs ringer efter politiet. Bagefter skriver hun i den lokale Facebook-gruppe for Viby Sjælland og spørger, om der er nogen, der har set den hvide varebil. Politiet kommer cirka et kvarter senere. Betjentene taler med Sebastian i omkring 45 minutter.»Han får det dårligere og dårligere under samtalen. Han får hovedpine, og til sidst går han ud og kaster op,« siger Bettina Bahrs. Mens politiet taler med Sebastian, bliver Bettina kontaktet af en veninde, der fortæller, at hendes søn er kommet hjem samme dag med en lignende oplevelse: Sønnen er ude at cykle, da han opdager, at en hvid varebil følger efter ham. Han bliver bange og cykler hurtigt et sted hen, hvor bilen ikke kan følge efter ham. Han fortæller det til sin mor, og hun tænker, at det er en mærkelig episode, men kontakter ikke politiet.Bettina Bahrs fortæller betjentene, at hendes venindes søn har haft en lignende oplevelse, og da politiet er færdig med at afh øre Sebastian, tager de videre for at afh øre den anden dreng.»Jeg er rystet. Jeg har aldrig set Sebastian sådan før, og jeg tænker, hvad der dog kan være sket, der får ham til at se sådan ud. Inde i mit hoved er det utænkeligt, at der sker sådan noget for os. Det er noget, man læser om. Når det kommer så tæt på, er det skræmmende.Man tror, man er fredet, og lige pludselig er det virkeligt, og det er hos os.« Familien Bahrs boede tidligere på Nørrebro i København, men flyttede til Viby Sjælland for at bo i mere rolige omgivelser. »Der er stille og roligt i Viby. Der sker normalt ikke noget, og man lader sine børn gå frit rundt. Vi boede før på Lundtoftegade på Nørrebro, hvor de skød på hinanden. Vi flyttede på landet, for at der skulle være stille og roligt. Man er ikke garderet. Det er gået op for mig, at selv om man bor i et trygt lille landsbysamfund, er det ikke trygt. Det kan ske alle steder.«Sebastian fortsætter med at kaste opDer går tre uger efter episoden, før Sebastian kommer i skole igen. Når Bettina Bahrs siger, at han skal i skole, begynder han at kaste op. Til sidst finder de en løsning. En af drengene fra Sebastians skole kommer nu forbi om morgenen for at følges med Sebastian i skole, og det hjælper. Selv om han stadig kan få det dårligt.Politiet efterforsker stadigvæk sagen om Sebastian og de lignende sager. 10-15 af episoderne har fundet sted i Jyllinge nord for Roskilde.Ud over Viby Sjælland har der også været episoder i Hvalsø og Kirke Hyllinge. Alle byer på Roskilde-egnen. Politiet mener ikke, at der er en sammenhæng mellem alle episoderne. Familien Bahrs ved ikke, hvordan det går med efterforskningen.»Der er ikke nogen opfølgning. Vi får ikke noget at vide, og det er lidt utrygt. Jeg ved godt, at politiet ikke kan fortælle os, hvad de gør. Jeg ved ikke, hvad de kan gøre for at give mig den tryghed, men jeg ville gerne have noget information. Der sker noget voldsomt, og så sidder man bagefter og tænker: »Hvad nu?« Jeg har tillid til politiet og går ud fra, at de gør, hvad de kan. Jeg kunne bare godt tænke mig, at de fangede en og fandt ud af, at det var den rigtige,« siger Bettina Bahrs.»Det fylder ikke så meget i mine tanker nu som i starten. I starten var det tanken om, hvad der ville være sket, hvis Sebastian ikke var kommet fri. Hvad hvis manden havde taget ham med i varebilen? Det er det, mine tanker har kredset om, og det er ikke kønne billeder, jeg får. Det er det mest forfærdelige. »Hvad hvis« Det tænker jeg stadig på.«krnd@berlingske.dk Fakta: BØRNELOKKERSAGERNEIfølge politiet har der været 10-15 episoder i Jyllinge. Derudover har der været episoder i Viby Sjælland, Kirke Hyllinge, Hvalsø og Lille Skensved. Sagerne bliver efterforsket af en særlig afdeling i Ringsted. Efterforskerne forsøger at finde en eventuel sammenhæng i sagerne med henblik på at få identificeret den eller de personer, som ifølge børnene har forsøgt at lokke dem med forskellige ting. Har man oplysninger, som politiet bør kende til, kan man henvende sig til politiet enten personligt eller via tlf. 114. Kilde: Midt- og Vestsjællands Politi
I januar forsøgte en fremmed mand at lokke Bettina Bahrs' tiårige søn ind i sin varebil. Episoden er en i en række af 10-15 lignende tilfælde på Sjælland, hvor børn er blevet forsøgt lokket ind i en bil.
Umiddelbart er det blot endnu en sommerdag i København. Søndag eftermiddag, knap nok et døgn efter at to tilfældige unge mænd blev beskudt og ramt nær Den Røde Plads på Nørrebro, klatrer børnene igen på legestativerne, mens skaterne drikker øl i solen.Spørger man på pladsen, finder man ud af, at mange end ikke har hørt om gårsdagens skud episode - flere af dem turister eller københavnere fra andre bydele.På den anden side af gaden sidder en gruppe mænd med alvorlige miner på en bænk i skyggen. Mens de taler, er øjnene rettet mod pladsen.En mand i midten af 30erne har krydsede arme og et stift blik. Han holder øje med sønnen, der leger ovre på pladsen.»Før kom jeg her med mine børn hver dag efter skole, fordi de var så glade for at lege her.Sådan er det ikke længere. Nu er min 12-årige søn tit bange for at lege her. Hvad skal jeg sige til ham? Vi er alle sammen bange. Derfor kommer vi her nu kun en gang om ugen og går altid hjem før klokken 18.« Manden vil ikke have sit navn i avisen. Han er bange for, at det kan gå ud over hans børn eller kone. Men han vil gerne fortælle, hvad han ved om bandekonflikten, »for der skal gøres noget«. »Man kan stadig se hullerne i ruden,« siger manden og peger skråt over vejen i retning af en lille frisørsalon.For snart to uger siden kørte to mænd på knallert forbi salonen og affyrede fem skud gennem ruden. En mand med relation til bande miljøet blev ramt i ballen.»De skød bare, selv om der var andre derinde, som ikke havde noget med det hele at gøre. Det var de ligeglade med. Det gør mig bange,« siger manden, der også fortæller, at han bor ved Blågårds Plads på Nørrebro, hvor banden Loyal to Familia holder til.Han kender ikke de drenge, »der laver ballade«, men han ser flere og flere af dem. Både ved Den Røde Plads og ved Blågårds Plads. Han beskriver dem som unge mænd mellem 16 og 21 år.Sammen med sine venner har han taget fat i nogle af dem og forsøgt at snakke dem til fornuft.D et hjælper ikke.»Vi siger til dem, at de skal have respekt for deres land og respekt for deres familie. De er ligeglade. De siger, at jeg skal blande mig udenom, og at jeg skal gå min vej. De har ingen respekt.Det eneste, de tænker på, er penge,« forklarer manden, der ofte ser politiet patruljere i området.Alligevel vil politiet ikke gøre en forskel, mener manden: »De her drenge er ligeglade med fængsel.De ser det som et hotelophold. Når de kommer ud, gør de det igen. Det eneste, som kan stoppe dem, er, hvis de ved, at de kan blive udvist.« Manden på bænken fortæller, at han har fem børn. Han er bange for, at den ældste søn på 12 år bliver suget ind i miljøet.»Jeg er bange for, at min søn om et par år træffer det forkerte valg og ender som drengene her. Min kone og jeg har besluttet, at vi flytter til Ballerup eller Rødovre eller et andet sted, hvor der ikke er ballade - det er ikke længere sjovt det her.«.amth@berlingske.dk 
Efter weekendens skudepisode leger børnene atter ved Den Røde Plads på Nørrebro, mens turisterne drikker kaffe i solen. Krydser man gaden, melder uroen sig straks.
Onsdag går det igen løs i Københavns gader, når Distortion sparker ugens festligheder i gang på Nørrebro og torsdag rykker videre til Vesterbro.Står det til Københavns Kommune, bliver det dog en mere stille fest på nogle af gadefestens helt centrale lokationer i år. Et nyt kommunalt støjreglement betyder nemlig, at lydniveauet under udendørs kulturarrangementer på bl. a. Sankt Hans Torv, Blågårds Plads, Sønder Boulevard og Litauens Plads ikke må overstige 60 dB på nærmeste facade.Er det så meget eller lidt? Det hedder sig, at 60 dB svarer til almindelig højrøstet samtale, mens 75 dB svarer til larmen fra en støvsuger eller en forbipasserende lastbil. Til sammenligning må Tivolis omdiskuterede Fredagsrockkoncerter ikke støje mere end 65 dB målt på facaden hos nærmeste nabo. Og da naboerne til Distortions gadefester alt andet lige bor meget tættere på musikken, må man forvente, at den under Distortion skal skrues betydeligt længere ned for at holde sig under støjgrænsen.Hos Distortion har chef Thomas Fleurquin svært ved at forstå, at man fra kommunens side har valgt at sætte støjgrænserne så lavt.»Det med dB-grænserne er en mærkelig størrelse.Publikum alene - uden at musikken spiller - larmer meget mere end 60 dB. En bus, der kører forbi, er 75 dB. Der er ingen, der arbejder med lyd og med kultur og med events, som kan forstå de her regler. Det gør det meget svært for os at tage de der grænser alt for alvorligt,« siger han.Distortion søgte tidligere på året om dispensation til at hæve støjgrænsen til 80-85 dB i alle gader under festen, men blev afvist af kommunen.Derfor er der ikke andet for end at rette ind, erkender Distortion-chefen.»Vi kommer til at gøre vores bedste. Det er det eneste, jeg kan sige. Vi kommer til at have nogle målere på dagen, som måler lydniveauet.Så vi tager så meget hensyn, som vi overhovedet kan. Men man kan altså ikke holde karneval uden at larme,« siger Thomas Fleurquin.Distortion-chefens udlægning bakkes op af Finn T. Agerkvist, der er lektor i lyd og akustisk teknologi ved DTU.»Bare det, at der er så mange mennesker samlet, vil formentlig betyde, at der kommer nogle overskridelser. Selv om man ikke engang spillede musik, ville det være svært at overholde.Hvis folk står og fester lige op ad facaden, er det ikke realistisk at holde lydniveauet under 60 dB.« siger han.Det lyder unægtelig som om, at Distortion får sin sag for. Og der er ingen kære mor, fastslår Morten Kabell (EL), der er Teknik-og Miljøborgmester i Københavns Kommune.»Det er ikke mig, der har ønsket, at Distortion skal afholdes midt i gadebilledet. Det er Distortion. Hvis Distortion er utilfreds med vilkårene, er de velkomne til at lægge sig ude på Refshaleøen,« siger han.Efter en stigning i antallet af klager fra borgerne har har kommunens Teknik-og Miljøudvalg i år skærpet kravene til Distortion. Udover støjgrænsen på 60 dB på centrale lokationer skal antallet af toiletter næsten fordobles fra 650 sidste år til 1.200 toiletter/ urinaler i år, mens der også er blevet opkrævet et depositum på 350.000 kr. til dækning af eventuelle skader på kommunens ejendom.»Der er ikke nogen tvivl om, at Distortion larmer og lugter mere, end det har gjort tidligere.Der er kommet flere klager, og klagerne er blevet mere desperate. Folk er blevet mere højlydte over for Rådhuset i forhold til at huske os på, at det her foregår altså i beboelsesområder,« siger Morten Kabell.Men giver det overhovedet nogen mening at sætte en støjgrænse på 60 dB, når publikum som udgangspunkt vil larme mere end det ved deres blotte tilstedeværelse? »Ja, for vi måler på musikken og ikke menneskemængden.Det gør vi ved at måle på lydprøverne om formiddagen, således at vi kan sikre, at de overholder reglerne. Så kan vi jo senere på dagen måle, om outputtet fra højtalerne lever op til det niveau, der blev sat under lydprøven.« Vil du gå så langt som til at true med, at der ikke bliver noget Distortion på Nørrebro og Vesterbro i 2018, hvis ikke støjgrænserne bliver overholdt i år? »Jeg vil bare sige, at hvis jeg var Distortion, ville jeg læse vilkårene meget nøje og sørge for at overholde dem hvert eneste sekund.«.micg@berlingske.dk »Der er ikke nogen tvivl om, at Distortion larmer og lugter mere, end det har gjort tidligere« Morten Kabell (EL), Teknik-og Miljøborgmester.Fakta: Her skal Distortion skrue nedNye støjgrænser i København Kommune betyder, at Distortion må skrue ned på centrale lokationer: Sankt Hans Torv: 60 dBBlågårds Plads: 60 dbSønder Boulevard: 60 dbLitauens Plads: 60 dBEnghave Plads: 65 dBEnghaveparken: 70 dBAlle andre steder: 80 dBKilde: Forskrift for Udendørs Musikarrangementer 2017, Københavns Kommune.
Når Distortions gadefester onsdag og torsdag ruller ind over Nørrebro og Vesterbro, vil man flere steder skulle spidse ører for at høre musikken.
VÆKSTKÆDE Efter en stribe byggeprojekter har Arp-Hansen Hotel Group i år placeret sig som landets største kæde målt på værelser. Dermed er den landsdækkende Scandic-kæde passeret, selv om privatejede Arp-Hansen har fokus næsten udelukkende på hovedstaden.Klassiske forretningshoteller som Hotel 71 Nyhavn, Imperial ved Vesterport Station og Phoenix Copenhagen tæt på Amalienborg er de senere år suppleret med The Square på Rådhuspladsen, Copenhagen Island ved Havneholmen og Kalvebod Brygge - og ikke mindst med det 679 værelser store Tivoli Hotel &amp; Conference Center tæt ved Hovedbanegården.Vifte af varemærkerSideløbende har Arp-Hansen opbygget Wakeup-kæden med blandt andet to lavprishoteller i København.- Det er en del af vores strategi at have flere brands eller varemærker, så vi får fat i flere dele af markedet, siger den mangeårige adm. direktør, Dorte Krak, til Licitationen - Byggeriets Dagblad.Strategien er også blevet fulgt med Steel House Copenhagen, som åbnede i august i år med 253 værelser i det tidligere domicil for fagforbundet Dansk Metal.Arp-Hansen betegner selv Steel House som en luksusudgave af et hostel - altså det, vi før kaldte vandrerhjem hertillands. Priserne er lave, men der er mange faciliteter, høj standard og central placering - et stenkast fra Vesterport Station og blot en lille kilometer til for eksempel Rådhuspladsen, Tivoli eller hovedbanen.Altid midt i byenNetop beliggenheden er alfa og omega for Arp-Hansen, der ikke har planer om at søge længere væk fra centrum, selv om metrocityringen i 2019 åbner i bydele som Nørrebro og Østerbro.- Infrastruktur gør rigtig meget, og i øjeblikket har hotellerne høje belægningsprocenter. Men når billedet ændrer sig en dag, tror vi, at centralt beliggende hoteller vil være de mest efterspurgte. Vi tror, at kunderne gerne vil betale for eksempel en halvtredser mere per overnatning for at bo centralt. Hoteller i centrum vil altid være top of mind hos for eksempel turister, påpeger Dorte Krak, som derfor gerne vil betale en højere pris for at sikre sig grunde i København K og i København V eller Vesterbro, hovedstadens traditionelle hoteldistrikt.I foråret indviede Arp-Hansen også et Wakeup-hotel i landets næststørste by, men andre byer kommer næppe på tale.- Det hænger samme med, at Wakeup-hoteller skal have en vis størrelse for at være effektive, helst ikke mindre end de 350 værelser, vi har i Aarhus. Og hoteller i den størrelse kræver også et vist underlag, siger Dorte Krak.Ejer selv mursteneneTrods to indvielser i 2017 hviler Arp-Hansen ikke på laurbærrene. Virksomheden er i gang med at opføre et fjerde Wakeup-hotel med 585 værelser på Bernstorffsgade tæt ved både Tivoli og Hovedbanegården.- Vi forventer at indvi hotellet omkring årsskiftet 2018/ 19. Det er et projekt, der runder 500 millioner kroner, siger Dorte Krak.Tættere kommer vi ikke på økonomien, men Arp- Hansen-direktøren forklarer gerne, hvordan kæden finansierer sine projekter - uden brug af for eksempel pensionskasser, der ellers er begyndt at skyde mange penge ind i hoteller: - Vi kan typisk lægge 20-25 procent af pengene selv, og så låner vi de maksimale 60 procent i realkredit.Resten tager vi som et banklån, vi ret hurtigt kan afdrage med penge fra driften. Med det meget lave renteniveau er det en optimal model for os.Ud over nybyggeri skal der løbende investeres i at vedligeholde og modernisere hotellerne. For nylig er der brugt " mange penge" på Phoenix og Copenhagen Strand, fortæller Dorte Krak, som i øjeblikket gør klar til håndværkerbesøg i Hotel 71 Nyhavn: - Hotellet består af to pakhuse fra starten af 1800-tallet. Det Røde Pakhus med 64 værelser er vi netop blevet færdige med at totalrenovere. Nu skal vi snart i gang med Det Gule Pakhus med 66 værelser.Det er en del af vores strategi at have flere brands eller varemærker, så vi får fat i flere dele af markedet Dorte Krak, adm. direktør, Arp-Hansen Hotel Group Vi kan typisk lægge 20-25 procent af pengene selv, og så låner vi de maksimale 60 procent i realkredit Dorte Krak, adm. direktør, Arp-Hansen Hotel Group, om finansieringen af nye hoteller .Arp-Hansen Hotel GroupLandets største hotelkæde med cirka 4.000 værelser Fokus på København (især centrum) og Aarhus Otte forretningshoteller i København, for eksempel Imperial og 71 Nyhavn Wakeup-lavpriskæde med tre hoteller i København/ Aarhus samt et på vej Nyåbnet Steel House Copenhagen (luksus-hostel) i Dansk Metal-bygning Privatejet kæde - ejer selv sine bygninger Kilder: Hjemmesider og interview.
Omfattende byggeri for egen regning, en vifte af hotelmærker og fokus på de centrale dele af hovedstaden. Sådan lyder nogle af nøglebegreberne for Arp-Hansen Group, som i år er blevet landets største hotelkæde.
Åh, hvor er vi dog en flok nedrige, kyniske, bedrevidende og selvhævdende småmennesker hertillands, hvor lokalkonventionernes sociale kontrol og lillebysfundamentalismen hersker.Indtil sidste uge, hvor Martin Henriksen ordinerede kirkegang til indvandrere, troede jeg egentlig, at ingen blandede sig, hvis man levede konfessions-og ritualløst hertillands, og jeg selv bruger hverken kirken eller noget andet bedehus.Til gengæld kommer jeg meget i et tempel ved navn teater, fordi jeg dyrker kunsten mere end troen. Jeg vil derfor stille dette forslag til vedtagelsestekst: »Alle - gamle danskere og nye - skal tage et smut til Aarhus og se en moderne, nutidsinspireret fortolkning af Ludvig Holbergs Erasmus Montanus, hvor pointen er, at kristendommen nok er en del af de danske traditioner, men ikke en del af de danske værdier, som snarere er dyrket i den sekulære oplysningstids prydhave.« Mere Erasmus om lidt. Først lige en tur til en navnløs lilleby på Nørrebro Teater, hvor Peter Zandersen spiller til det helt store gennembrud i rollen som den forsagte og forkrøblede tjener Thummelumsen, der slider og lider som et bæst for at kunne købe slægtsgården tilbage.Gustav Wieds Livsens Ondskab er et hensynsløst mentalitetsportræt; foragtet af byens store mænd og hånet af deres fine fruer, må den ydmyge mand kæmpe for sin værdighed, men da han kommer til penge via en lotteriseddel, er beskeden klar: Når skidt kommer til ære og stodder til mønt, begynder hønsene at gå med laksko.Mest interessant er den evige disput mellem Over-Clausen (Ole Lemmeke) og den djævelske Knagsted, manden de kalder Livsens Ondskab (Tom Jensen). »Hvorfor kan du ikke mene det samme som os andre,« klager Clausen, hvortil knastørre Knagsted svarer: »Åh, I er sgu nok, der mener det samme.« I teaterdirektør Mette Wolfs tempofyldte dramatisering og Christoffer Berdals iscenesættelse er vi ganske tæt på intelligent morskabsteater med satirisk brod. Gustav Wieds karikerede karakterer giver skuespillerne noget at rive i, og de tager for sig af retterne med en appetit, som når borgerskabets mænd mødes i Ædedolkenes Klub. Noget af en rodebutik er opsætningen dog, ikke mindst fordi der er en million roller, hvoraf nogle er ganske svagt besat, mens andre stråler. Ole Lemmeke som en slags Herman Bang-agtig poseur er formidabel. Men kvinder med falsk skæg og tøndeformede maver fungerer svagt som levemænd.Portrættet af kynikeren Knagsted er forestillingens akse. Da Over-Clausen kritiserer ham for at mangle livsglæde, et støttepunkt, må kynikeren give ham ret. Han erkender, at han kun er et menneske, men han stræber dog efter idealer: livsligegyldighed og omverdensforagt! Og så har han i øvrigt et støttepunkt, for når han har læst en bog, tæller han kommaer. Holberg er god for seks millioner! Og dermed tilbage til Erasmus: Instruktør og dramatiker Christian Lollike har i anledning af Aarhus' status som europæisk kulturhovedstad 2017 fået til opgave at gentænke Holbergs satiriske kølhaling af den storsnudede, nedladende, arrogante og latterlige Erasmus Montanus, der efter studier i København er blevet så klog udi kunsten at disputere, at han med logiske argumenter kan omskabe morlille til en sten. Han er - i Andreas Jebros elegante fremstilling - på én gang en prægtig parodi på vor tids meningsmagere og et offer for foragt for viden.Da Erasmus Montanus hævder, at Jorden er rund og ikke flad, falder han i uoplyst unåde hos både bønder og kirkefolk. Sådanne ideer vil de ikke stå model til, og Erasmus kan godt glemme alt om sin forlovede Lisbed, medmindre han undsiger alt det, som han ellers vil bevise med rationel, velargumenteret videnskab, for hendes far, Jeronimus, vil hellere vride halsen om på sin datter end at give hende bort til en, der tror, at Jorden er rund.Og Lisbed selv appellerer til Erasmus: »Jeg beder om, at du, på grund af al din kærlighed til mig, retter dig efter den tro, der altid har hersket her.« Deri er der intet nyt (bortset fra at jeg pludselig indser, at Henri Nathansens høj-og evigaktuelle religions-, traditions-og integrationsdrama Indenfor murene fra 1912 står i gæld til Erasmus Montanus).Til gengæld: Da Erasmus Montanus må kæmpe for at beskytte sig selv og sin egen ytringsret, siger han: »Jeg vil hellere dø stående end leve mit liv på knæ.« Men det er jo slet ikke Holberg! Nej, det er da et citat fra redaktør og tegner Stephane ' Charb' Charbonnier, der mistede livet ved attentatet på Charlie Hebdo i januar 2015. Her mærker man, at Christian Lollike har målrettet stykkets bud og brod i alliance med satireforsker Dennis Meyhoff Brink, der selv var til stede på Krudttønden hin grufulde dag måneden efter angrebet i Paris. Måske er det derfor, at monsør Montanus har fået lagt sådan en ny, central lånereplik i munden. Det er en meget begavet brobygning til nutiden.I figuren Erasmus har Holberg nedlagt store summer latterlighed, som Lollike interessant nok tilføjer et lag af systemkritik og konventionsoprør.Jo, vel er han en sværmerisk tosse, men her ser vi ham som en sandhedssiger, der kommer til kort over for dumheden.Erasmus er kættersk lügenpresse i Bjerget, som bliver passet op af en hær med høtyve, morbidt klædt som en rød-hvid pigegarde. Han må, afpillet og afklædt, forråde sine idealer og indrømme, at Danmark er et kristent land, et fladt kristent land. Da han gør det, mangler han kun en tornekrone og et korsformet skafot.Så hvad er Erasmus egentlig? En selvoptaget nar? En arrogant oplysningsmand og elitær undertrykker af bondens barnetro? Han er begge dele. På én gang Komiske Ali og et offer for præ-faktuel, formørket fundamentalisme.Skuespillet er over hele linjen storartet, og den smukt opfindsomme scenografi er på én og samme tid kukkasse og antikukkasse. Et sekvens, hvor de fire første publikumsrækker skal stene Erasmus med tomater, var måske en kvik idé, men fungerer decideret dårligt.Erasmus Montanus er en vigtig og begrænsningsløs god forestilling, hvor du det ene øjeblik vil føle dig bekræftet, det næste øjeblik på gyngende grund. Truslerne tårner sig op - fra den sorte hoppeborgsmoské med minareterne, der puster sig op i baggrunden som en invasiv plante, til den danske pigegarde i truende takt som et billede på høtyvehærens nationalisme.I teaterets tempel findes ingen helligtekst, kun et troldspejl, der forvrænger og forstørrer.Det er det, der gør scenekunsten så vigtigt: Her møder du ikke svarene, men spørgsmålene.I Livsens Ondskab bliver Over-Clausen ved at bore i Knagsteds kynisme: »Jeg forstår dig ikke!« udbryder han desperat. Og Knagsted svarer: »Nej, hvorfor skulle du det? Når man forstår noget, bliver det kedeligt.« Nemlig! Teater, der skaber tvivl og tanker, det er det, vi vil have. Når Christian Lollike og konsorter spiller Rasmus-Erasmus helt ud over kanten med fuldt blus på ironi, polemik, satire og sarkasme, er den politiske kritik skånselsløs og dobbeltbundet. Tænk selv.
Teater. Knagsted foragter sin omverden, og Erasmus er et offer for præ-faktuel, formørket fundamentalisme.
Selv om den fremtrædende imam Shahid Mehdi tidligere i år blev kendt skyldig i en sag om seksuel krænkelse af en kvinde i en park i Malmø, fortsatte han i jobbet som viceskole leder på den muslimske friskole Iqra Privatskole på Nørrebro.Berlingske har fået indsigt i svenske retsdokumenter, hvor det fremgår, at imamen og viceskolelederen 23. marts blev dømt for at have blottet sig for en på gerningstidspunktet 22-årig kvinde.Forbrydelsen fandt sted i 2012, cirka et år efter Shahid Mehdi i officielle dokumenter optræder som leder på Iqra Privatskole, der tilbyder undervisning til i øjeblikket 558 elever fra 0. til 10. klasse.Shahid Mehdi er som viceskoleleder og imam en autoritet dels på friskolen og dels i religiøse kredse, ligesom han tidligere har udtalt sig i medier i sager om blandt andet kvinders påklædning.I det lys vækker blotteridommen forargelse i Borgerrepræsentationen i Københavns Kommune.»Sagen bør få alle alarmklokker til at ringe,« siger Cecilia Lonning-Skovgaard (V), medlem af Beskæftigelses-og Integrationsudvalget: »Vi taler om en person, der med tillidshverv som imam og viceskoleleder har adgang til at påvirke børn og unge. Jeg har svært ved at se, hvordan en dom for en seksuel krænkelse harmonerer med de værdier om ligeværd og respekt for loven, vi vil have vores børn og unge til at vokse op med,« siger hun.Nægter sig skyldigTilbage i 2004 blev Shahid Mehdi offentligt kendt med en udtalelse i et DR-program og efterfølgende i BT, om at »al den kriminalitet, der sker imod kvinder, er, fordi de ikke er tildækkede«. Senere forklarede han, at han var blevet misforstået.I dag fungerer Shahid Mehdi i forskellige sammenhænge som imam og islamisk rådgiver ved siden af sit job som viceskoleleder.Imamens tidligere udtalelser er sammen med den nye dom med til at understrege, at det er »fuldstændig vanvittigt«, at skolen har ansat en leder med sådanne holdninger, mener formanden for Børne-og Ungeudvalget i Københavns Kommune, Rune Dybvad Simonsen (S).»De udtalelser, han før er kommet med om kvinder, vidner om et moralsk kompas fuldstændig ude af kurs med resten af det danske samfund. Det er desværre med til at tegne et billede af de muslimske friskoler som steder, hvor der hersker normer, som lader til at være i kontrast til resten af samfundet,« siger han.Lokalpolitikeren henviser til, at der kun yderst sjældent kommer indberetninger om sociale sager fra de muslimske friskoler, som DR tidligere har beskrevet.Den seksuelle forulempelse af den 22-årige kvinde fandt sted i august 2012 i Pildammsparken i Malmø, men sagen er af flere årsager trukket ud, og først i marts i år faldt dommen, som lød på 60 dagbøder á 330 svenske kroner.Shahid Mehdi har nægtet sig skyldig i sagen, men han har accepteret dommen for at have »blottet sig for [ kvinden] på en måde, som var egnet til at vække ubehag«. Berlingske har gentagne gange kontaktet Shahid Mehdi telefonisk og opsøgt hans bopæl i hovedstadsområdet, men han har ikke ønsket at kommentere sagen over for avisen.Normalt skal offentligt ansatte både på arbejdet og i fritiden udvise værdig adfærd, og strafbare forhold også uden for tjenesten er et problem. Men når det kommer til friskoler, der har en vis autonomi, men også er statsstøttede, er der tale om en gråzone. Det forklarer Michael Gøtze, professor i forvaltningsret ved Københavns Universitet.»Hvis skolens bestyrelse har haft kendskab til et muligt strafbart forhold, kan den reagere med tjenestefritagelse og sende viceskolelederen hjem, mens sagen efterforskes. Når det står klart, at der er begået noget strafbart, kan arbejdsgiveren gå mere kontant til værks. Men rent juridisk er der videre rammer på en friskole end på offentlige arbejdspladser. Det er derfor op til skolens bestyrelse, hvilke konsekvenser sagen skal have,« siger Michael Gøtze.Bortvist fra skolenBestyrelsen på Iqra Privatskole har efter Berlingskes henvendelse valgt at afskedige Shahid Mehdi med øjeblikkelig virkning, oplyser næstformand Marwan Cheik-Youssef.Bestyrelsen blev først bekendt med sagen efter Berlingskes henvendelse, forklarer han.»Det kommer som en overraskelse for os. Vi har aldrig haft problemer med ham. Han var sød, rar og pædagogisk, så vi har kun haft et godt indtryk af ham. Vores opgave er at undervise og opdrage børn på skolen, så vi kan ikke have nogen ansat, der er dømt i sådan en sag.Derfor har han fået at vide, at han ikke skal komme på skolen mere,« siger Marwan Cheik-Youssef.Flere politikere kan ikke forstå, at han i det hele taget er blevet ansat på grund af hans tidligere udtalelser. Burde I have undersøgt hans baggrund nærmere? »Vi har læst hans CV, men vi var ikke bekendt med hans tidligere udtalelser. Hvis vi havde vidst, hvad han havde sagt, så tror jeg ikke, at han var blevet ansat hos os.« Næstformanden oplyser desuden, at Shahid Mehdis opgaver på skolen har været af administrativ karakter, og at han ikke underviste. Samtidig afviser han, at sagen viser noget om et generelt problem på Iqra Privatskole eller andre muslimske friskoler.»Man kan ikke sige, at muslimske friskoler er problematiske på grund af en enkelt mands handlinger og holdninger til kvinder, der ikke bærer tørklæde,« siger han og understreger, at Iqra Privatskole sidste år var nummer fem på listen over bedst fagligt præsterende skoler.Beskyldningerne mod Shahid Mehdi har tidligere været omtalt på danske og svenske blogs, hvorefter Berlingske har søgt indsigt i dommen.Aktiv imam og islamisk rådgiverVenstre-politiker Cecilia Lonning-Skovgaard undrer sig over, hvordan imamen i det hele taget er endt i en ledende stilling på den københavnske friskole. På baggrund af sagen om Shahid Mehdi vil hun i dialog med undervisningsminister Merete Riisager (LA) drøfte mulige stramninger af tilsynet med friskoler.»Tilsynet med skolen her har tydeligvis ikke været tilstrækkeligt. En sag som den her tyder på, at der på nogle friskoler lige nu foregår ting, vi simpelthen ikke kan være bekendt,« siger Cecilia Lonning-Skovgaard.Ud over sit virke som viceskoleleder fungerer Shahid Mehdi islamisk rådgiver og imam, og han optræder jævnligt med videoprædikener på Facebook.Blandt andet har Shahid Mehdi været inviteret som taler i Foreningen Muslimsk Ungdom i Danmark, Munida, som afholder arrangementer i lokaler hos Det Islamiske Trossamfund i København. Senest inviterede Munida til »en lang Q&amp;A-session med vores kære Shaykh Shahid Mehdi« i januar 2016.Shahid Mehdi har desuden tidligere udtalt sig i medierne som imam fra Det Islamiske Trossamfund.Det har for Berlingske ikke været muligt at give svar på, hvordan disse organisationer forholder sig til historien om imamens dom for seksuel forulempelse af kvinden i Malmø.Hverken Munidas presseafdeling eller Det Islamiske Trossamfund er vendt tilbage på Berlingskes henvendelser.jabj@berlingske.dk hejs@berlingske.dk Vores opgave er at undervise og opdrage børn på skolen, så vi kan ikke have nogen ansat, der er dømt i sådan en sag. Derfor har han fået at vide, at han ikke skal komme på skolen mere.Marwan Cheik-Youssef, næstformand i bestyrelsen på Iqra Privatskole, om afskedigelsen af viceskoleleder Shahid Mehdi.Fakta: OVERVEJELSE Bag om historienDet er del af Berlingskes etiske retningslinjer, at vi normalt ikke navngiver personer, der er dømt i en retssag, medmindre de er idømt en straf på minimum et halvt års ubetinget fængsel. Der kan dog gøres undtagelser, når offentligheden har en betydelig interesse i, at personens identitet bliver kendt.I den konkrete sag er Shahid Mehdi idømt en dom på 60 dagsbøder og altså ikke en ubetinget fængselsstraf. Når vi alligevel vælger at navngive manden, er det ud fra en vurdering af, at han som person bærer såkaldt »gyldne kæder«. Det gør han bl. a., fordi han tidligere har skabt voldsom debat med stærkt omdiskuterede ytringer om kvinder, har haft ansvar for adskillige børn og unge som leder af en skole, og fordi han er en autoritet, der prædiker for både unge og voksne. Derfor er det i offentlighedens interesse, at Shahid Mehdis forhold belyses.
Shahid Mehdi har i flere år spillet en ledende rolle på den muslimske friskole Iqra Privatskole i København, hvor den islamiske rådgiver og imam indtil for nylig har arbejdet som viceskoleleder. I marts blev han dømt for at have blottet sit lem for en 22-årig kvinde i Malmø.
V i passer på din investering.Sådan lyder budskabet på et banner, som administrationsfirmaet Ejendomsvisioner har hængt op på ejendommen Rådmandsgaarden, der ligger i Rådmandsgade på Nørrebro i København.Det fremgår også tydeligt, at der bliver taget hånd om ejendommen. Den fremstår noget nedslidt, men containere, afspærringer og bunker med sten og jord vidner om, at det er på vej til at ændre sig.Alligevel må det være noget bittersødt for beboerne at læse teksten på reklamebanneret.I hvert fald for dem, der var medlemmer af andelsboligforeningen Rådmandsgaarden, som gik konkurs for et par år siden.Havde de i stedet allieret sig med en blot lidt risikovillig investor og f. eks Ejendomsvisioner, kunne de potentielt hver især have tjent et sekscifret beløb - måske omkring 300.000 kr. Eller sådan er det i hvert fald, hvis de nye ejere - der selskabsmæssigt er forbundet til Ejendomsvisioner - har værdisat ejendommen korrekt i det regnskab, der blev sendt ind til Erhvervsstyrelsen for et par måneder siden.Formuer skabt og tabtAt det sidste er tilfældet, er ikke givet. Men forløbet efter andelsforeningens konkurs viser under alle omstændigheder, at selv om ejendomsmarkedet er kommet højt op, og investorerne regner på de yderste marginaler for at få deres investeringscases til at hænge sammen, er der stadig situationer, hvor usikkerheden om værdierne er så store, at der på ingen tid bliver skabt og tabt formuer.Eller med andre ord: Ved siden af det mest synlige marked, som man kan læse om i erhvervsmæglernes rapporter, er der et marked, der på godt og ondt er præget af en bonanzastemning, og hvor aktørerne skal se sig godt for.I tilfældet fra Rådmandsgade fremstår en person som den store vinder: Det er Ian Winther-Høiland, der via sit holdingselskab IWH Holding både ejer Ejendomsvisioner og 80 pct. af Holdingselskabet af 18. marts 2016, der igen via selskabet Rådmandsgaarden ApS ejer ejendommen.Købsprisen, da selskabet for et år siden købte ejendommen ud af konkursboet efter andelsforeningen, var ifølge databasen OIS 44,9 mio. kr. Men i regnskabet for Rådmandsgaarden ApS kan man læse, at ejendommen i dag er 66,7 mio. kroner værd, hvilket svarer til en pris pr. kvadratmeter på ca. 27.500 kr. for ejendommen, der også omfatter nogle erhvervslokaler i baggården. Værdien af ejendommen er opskrevet med 15,4 mio. kr., og differencen på 6,4 mio. kr. er penge, som ejerne har brugt til at udvikle ejendommen. En del af beløbet er lagt hos Ejendomsvisioner, mens resten er lagt hos håndværkere og entreprenører udefra, oplyser Ian Winhter-Høiland til Berlingske Business Ejendomme.Afkast på 30 procentMen bundlinjen er altså indtil videre, at ejerne af Rådmandsgaarden ApS, alene inden for det første år, har set deres investering på 51,3 mio.kr. forrentet med over 30 pct. En værdi, der er skabt som summen af positive overraskelser i det, køberne fandt i boet, og i planlagte tiltag, der endnu kun var på tegnebrættet ved regnskabsafslutningen.At potentialet skulle være stort, er så meget mere bemærkelsesværdigt, at Ian Winther-Høiland og hans medinvestorer langt fra var alene om at vise interesse for ejendommen, da kurator efter den konkursramte andelsboligforening satte den i udbud for godt et år siden.Kurator var Nicolai Christen Dyhr fra advokatfirmaet Horten.»Der var over tyve budgivere. Det var jo en nødlidende andelsboligforening, og jeg tror, at flere af de mulige købere var tilbageholdende.Men der var også nogle udviklingsmuligheder, og ejendommen endte med at blive solgt til et startafkast på under 2 pct. Det er faktisk ret godt for en ejendom i det område,« siger Nicolai Christen Dyhr. Også to valuarvurderinger, som han fik foretaget for boet, viste lavere priser end den, det endte med at blive solgt til.Nicolai Christen Dyhr oplyser desuden, at medlemmerne af andelsboligforeningen havde prøvet at finde en anden finansiering, blandt andet til at reparere taget, der skulle udskiftes.Også andre forbedringsarbejder var tiltrængt - der var toiletter på gangene for nogle af lejlighederne, og ejendommen trængte generelt til at blive sat i stand.Ny finansiering krævede imidlertid, at hvert enkelt medlem kautionerede for yderligere lånefinansiering, og det lykkedes ikke at få enderne til at nå sammen. På den måde gik de ca. 35 medlemmer af andelsboligforeningen glip af den merværdi, som Rådmandsgaarden ApS ifølge sit regnskab i stedet kom til at realisere.Mangler i regnskabetI dette regnskab er selskabet dog ikke overvældende meddelsomt om, hvorpå opskrivningen er baseret.Hvad de 6,4 mio. kroner, der blev anvendt efter købet af ejendommen, mere præcist er gået til, er således ikke nævnt med et ord i regnskabet.Det behøver selskabet heller ikke at gøre, oplyser en revisor med speciale i ejendomme, fordi Rådmandsgaarden ApS er et såkaldt B-selskab med begrænset regnskabspligt.Derimod havde selskabet ifølge flere revisorer pligt til at oplyse forudsætningerne for beregningen af ejendomsværdien, og dermed for opskrivningen af den. Og det har selskabet ikke gjort.Pligten følger af, at man ifølge regnskabets ord om anvendt regnskabspraksis har værdisat ejendommen til dagsværdi ud fra en såkaldt afkastbaseret metode. Her er elementerne i regnestykket afkastet på ejendommen, målt i procent, og driftsindtjeningen på ejendommen.I en lidt mere avanceret form kan man i stedet regne på den forventede lejeindtægt efter udvikling af ejendommen, fratrukket de udgifter, som denne udvikling medfører.Tilbud fra realkreditinstitutterRådmandsgade ApS har dog ikke selv foretaget denne beregning, men i stedet blot regnet baglæns på et lånetilbud fra et realkreditinstitut, idet man har antaget, at dette tilbud lød på 80 pct. af den ejendomsværdi, som instituttet var nået frem til. Selskabet har i dag lån i Nordea Realkredit, som ifølge tingbogen har udtaget panter på i alt 42,1 mio. kr.Ifølge Ian Winther-Høiland er realkreditinstitutternes vurderinger helt ligefremme og ikke baserede på fremtidige indtægtsmuligheder, men på hvad ejendommen kan tjene hjem i sin nuværende stand. På nuværende tidspunkt er 22 ud af 40 lejligheder forbedret, så det har været muligt at hæve huslejen efter boligreguleringsloven paragraf 5, stk. 2, om gennemgribende forbedrede lejeboliger.Vurderingerne er tillige foretaget ud fra ejendommens stand ved regnskabets afslutning den 31. december, således at siden udførte istandsættelser af blandt andet udendørsarealer og kloakken ikke har påvirket vurderingerne positivt, oplyser Ian Winther-Høiland, der har dette bud på, hvorfor han og medinvestorerne kunne nå en så stor gevinst, selv om de var i konkurrence med mange andre interesserede købere: »Mange andre så ikke det udviklingspotentiale, som vi gjorde. Ejendomsvisioner har igennem sin administration og gennemgang af ejendommen været gode til at se, hvilke udviklingsmuligheder, der var de rigtige for en ejendom som denne.«.Mange andre så ikke det udviklingspotentiale, som vi gjorde. Ian Winther-Høiland, ejer af og direktør for Ejendomsvisioner og hovedaktionær i Rådmandsgaarden ApS.
En gruppe investorer, der sidste år købte en ejendom efter en konkursramt andelsboligforening på Nørrebro i Rådmandsgade, fik inden for et år et afkast på over 30 pct. af deres investering - i hvert fald ifølge værdiansættelsen i deres eget regnskab.
Der var godt med passagerer om bord på 19-afgangen med Mols Linjen til Sjællands Odde. Det var fredag den 26. maj, og pludselig strømmede ca. 50 personer ind i færgens business-lounge. De fordelte sig ved bordene med bjerge af mad på tallerknerne og bogstaverne L, T og F trykt på deres tøj: Loyal to Familia.Gruppen af københavnske bandemedlemmer havde klaret, hvad den skulle i Aarhus. Den havde manifesteret sig. Selvom den nu var på vej hjem til København, var den stadig til stede i Aarhus, for den kon-flikt, som banden var med til at antænde i Aarhus, synes at herske med uændret styrke nu fire uger senere. Så sent som onsdag aften var der på ny skyderi i byen - i Rosenhøj.Efterfulgt af slagsmål i Åbyhøj. Og to mænd på hhv. 18 og 21 år, som torsdag blev varetægtsfængslet sigtet for drabsforsøg, nåede - ifølge sigtelsen - også at tvinge sig adgang til en 24-årig kvindes bil og beordre hende til at sætte hastigheden op på Ringvejen, så de hurtigere kunne komme væk.Episoderne har efter Østjyllands Politis vurdering forbindelse til en igangværende bandekonflikt i Danmarks næststørste by.En by, der længe har været forskånet for egentlige bandegrupperingers aktiviteter på den måde, som man eksempelvis har set i Odense, hvor banden Black Army og Hells Angels har bekriget hinanden et års tid nu.I Aarhus er situationen potentielt lige så problematisk, konstaterer Michael Kjeldgaard, chef for Nationalt Efterforskningscenter (NEC) under Rigspolitiet.»Når så mange LTF'ere prøver at sætte en dagsorden så langt væk fra deres naturlige opholdsområde, er det for at sende et klart signal til den kriminelle underverden om, at man skal tages alvorligt. At man er en spiller her og prøver at tilrane sig de kriminelle markeder, som andre lige nu sidder på i Aarhus,« siger han.»Det må stå klart for enhver, at det, vi har set over de seneste uger, er meget, meget alvorligt. Vi har ikke set så kraftig en manifestation, siden Black Army gjorde sit indtog i Odense.« I dag fylder Black Army meget i bl. a.Odense-bydelen Vollsmose. Banden er berygtet for at terrorisere byens misbrugere og afpresse forretningsdrivende, og den fik også skylden, da Post Nord for nylig midlertidigt stoppede med at levere pakker i Vollsmose efter trusler mod medarbejderne.Black Army har over tid forsøgt at udvide sine forretninger til bl. a. Næstved, Herning og Aarhus. Og trangen til at ekspandere er Odense-banden ikke alene om at føle. I rapporten "Rockere og bander 2016", som Rigspolitiet offentliggjorde den 1. juni, lyder vurderingen, at »bandegrupperingerne tilnærmer sig rockergrupperingers organisatoriske struktur samt i højere grad anvender uniformering og ekspanderer«. At bandekriminaliteten og dens konflikter i almindelighed rykker mod vest illustreres også af, at der ifølge Rigspolitiet i 2016 blev beslaglagt 25 banderelaterede skydevåben vest for Storebælt mod syv i alt i 2014 og 2015.»Vi er kommet for at blive«LTF er på det seneste blevet meget aggressiv og ønsker at udvide sine aktiviteter til flere dele af landet, herunder Aarhus, forklarer Michael Kjeldgaard. Banden, som udspringer fra indvandrermiljøet på Blågårds Plads på Nørrebro i København, har bl. a. også markeret sig i Helsingør, Hillerød og Nivå.Det handler øjensynligt om andele af kriminelle markeder - og om styrke.På et billede lagt på Facebook om eftermiddagen den 11. juni ser man 14 mænd gå i samlet flok foran Kiwi-butikken ved boligområdet Bispehaven i Aarhus V. Sorte huer, kondisko, joggingbukser og brede skuldre.Mindst fem af dem bærer synligt LTF's logo.Præcis hvor mange personer, LTF tæller i Aarhus, vil Østjyllands Politi ikke sætte tal på. Men fungerende politiinspektør Lau Thygesen, Østjyllands Politi, bekræfter over for Jyllands-Posten, at personer fra andre steder i landet bidrager til konflikten i Aarhus. Hvorfra de kommer, vil han dog ikke sige.LTF holder til i Bispehaven, og nogle medlemmer har tilsyneladende tidligere været tilknyttet Black Army. Den 10. juni delte en person, som tidligere på Facebook har plejet forbindelser til en ledende skikkelse fra Black Army i Odense, et billede af logoet for LTF Aarhus på det sociale medie. Billedet var ledsaget af teksten: »Vi er kommet for at blive«. Østjyllands Politi sætter massivt ind for at forhindre netop det. Både med synlighed i gaderne og intensiv efterforskning, siger Lau Thygesen. I de seneste uger er der foretaget talrige anholdelser som en udløber af konflikten. Aarhus Kommune gransker de kendte, lokale bandemedlemmers skatteforhold, indkomst osv. for at lægge maksimalt pres på dem.Og mens alt det står på, er de aarhusianske LTF'ere sat på arbejde. Typisk består den første del af opgaven for nye lokale medlemmer i at etablere gruppens navn i byen.Når det mål er nået, kan handelen med hash og narko tage fat. I Rigspolitiet vil Michael Kjeldgaard ikke udtale sig konkret om den proces, der er i gang i Aarhus lige nu, men den overordnede forretningsmodel er han fint bekendt med.»Man forsøger først at skabe sig et brohoved.Lykkes det, kan man gå skridtet videre, for der skal noget logistik på plads først, inden man kan gå ind og sætte sig på et område. Det er egentlig en forretningsmodel, man kan sammenligne med mange andre, her er der bare et voldeligt og kriminelt islæt,« siger han.På kant med GellerupProblemet er, at LTF ikke er velkommen i Aarhus. Hverken blandt myndighederne, borgerne eller i det kriminelle miljø. Lau Thygesen forklarer, at modstanden bl. a.kommer fra Gellerup, hvor de kriminelle grupperinger ikke har et navn, men bestemt har en holdning.»Der er ingen tvivl om, at der er nogle stærke kriminelle grupperinger, som har set, at det her kan blive en udfordring for dem.De har set en modspiller og ikke en medspiller,« siger han.Konflikten inddrager automatisk de tusindvis af udenforstående, som bor i Gellerup, Bispehaven, Rosenhøj, og hvor der ellers har været sammenstød.Det er torsdag aften. Klokken nærmer sig 20 i Bispehaven, og folk cykler i Kiwi iført badesandaler og går tur med barnevognen.De 14 mænd, som blev fotograferet her for nogle uger siden, er ingen steder at se. Men aftrykket fra den konflikt, som Aarhus er havnet i, er alligevel at finde. F. eks. ved beboerhuset Trivselshuset, som har været lukket i nogle dage. Det åbner igen mandag med morgenmad til de lokale som sædvanlig, fortæller Allan Søstrøm, som er direktør i Østjysk Bolig, der ejer og driver Bispehaven.»Men det her er bestemt ikke noget, der skaber tryghed. Politiet og kommunen gør så stor en indsats, at der nok skabes en vis tryghed alligevel, men det er ikke noget, der løser sig fra den ene dag til den anden med sådanne grupperinger,« siger han.I Østjyllands Politi er Lau Thygesen fortrøstningsfuld.»Vi har endnu ikke lukket situationen ned, og vi følger den stadig tæt. Det er svært at sætte procenter på, men vi føler selv, at vi har et godt tag i dem,« siger han og garanterer at fastholde trykket.»Vi har sat en hel del ressourcer af ekstraordinært.Vi er meget til stede i området, også forebyggende, og gør alt, hvad vi kan for at forhindre, at LTF etablerer sig.«.jacob.haislund@jp.dk Når så mange LTF'ere prøver at sætte en dagsorden så langt væk fra deres naturlige opholdsområde, er det for at sende et klart signal til den kriminelle underverden om, at man skal tages alvorligt.Michael Kjeldgaard, chef for Nationalt Efterforskningscenter under Rigspolitiet.Fakta: LTF Loyal to FamiliaBanden, som udspringer fra Nørrebro i København, har bl. a.også markeret sig i Helsingør, Hillerød og Nivå.Det begyndte på Blågårds Plads på Nørrebro, hvor skikkelserne Store A og Lille A op gennem 90' erne og 00' erne var toneangivende figurer i det kriminelle miljø. Blågårdsbanden manifesterede sig. En lille hårdkogt kerne med et enormt netværk, som var blandt de første herhjemme til at udfordre giganterne i Bandidos og Hells Angels.Da LTF blev etableret i 2012, inkluderede den resterne af Blågårdsbanden og personer fra bl. a. Tingbjerg og en række områder i Storkøbenhavn.Bogstaverne BGP forblev en del af LTF's logo. De står for Blågårds Plads.TIDSLINJEAarhus har dannet ramme om en række skudepisoder, siden banden Loyal To Familia kom til byen.26. maj 2017Op mod 100 medlemmer af banden Loyal To Familia (LTF) ankommer til Aarhus. 70 personer med tilknytning til bandemiljøet bliver anholdt i Aarhus V. Politiet finder også et større antal slag-og stikvåben.29. maj 2017Syv personer bliver anholdt i Aarhus V, bl. a. for overtrædelse af våbenloven. Nogle af dem bærer skudsikre veste. En person har ifølge politiet tilknytning til LTF, andre tilhører andre grupperinger i området.3. juni 2017Politiet anholder en række personer med tilknytning til forskellige grupperinger, bl. a. efter skudveksling mellem bandefolk i Bispehaven. Senere bliver to netop løsladte personer påkørt af en bil i Aarhus C.6. juni 2017En anmeldt demonstration imod banderne bliver afbrudt, efter at der ifølge vidner bliver skudt i nærheden af Bazar Vest ved Gellerupparken. Ingen bliver ramt.12. juni 2017En mand bliver ramt i underlivet af flere skud på Edwin Rahrs Vej i Brabrand.17. juni 2017To mænd med tilknytning til en bandegruppering bliver ramt af skud i benene i Bispehaven.22. juni 2017Klokken 20.15 modtager politiet anmeldelse om skyderi i Rosenhøj, ingen ramt. Kort tid senere sætter to personer sig ind på bagsædet i en forbipasserende bil på Ringvejen og beder føreren om at køre hurtigt fra stedet. Siden rykker politiet ud til et større slagsmål i Åbyhøj.
»Det, vi har set over de seneste uger, er meget, meget alvorligt,« siger Rigspolitiet om banden Loyal to Familias forsøg på at indtage Aarhus. Det begyndte med besøg fra København.
Hvorfor sidder vi på Amager på Københavns Universitets Søndre Campus? »Jeg har brugt meget tid på KU, hvor jeg studerer dansk. Omgivelserne forlanger ikke meget af én. Jeg bor på Indre Nørrebro, hvor der er små gamle tætbyggede bygninger og identitetsprægede butikker, som man konstant skal forholde sig til. Herude skal man kun tænke på bordenes overflader, vinduer og alle de rum, du kan sætte dig i uden et formål.Altså medmindre man har undervisning«. Hvad kendetegner dit eget kvarter? »Jeg bor i Guldbergsgade ved Sankt Hans Torv. Folk har beskrevet området som et lille Paris, men jeg føler mig fremmed.Der er latterligt med alle de fortovscafeer og dyre tøjbutikker. Måske er shawarmastederne det mest normale ved kvarteret.Jeg bor over for den jødiske kirkegård, som er et rart åndehul. Men så snart man står på gaden, især om sommeren, er der mange mennesker. Det er sikkert hyggeligt at tage dertil, men når man bor der, gør mylderet det svært at slappe af og være sig selv«. Du er forfatter og har skrevet bogen ' Techno'. Går du til bogoplæsninger? »Det gør jeg i Møllegade, som er tæt på, hvor jeg bor. LiteraturHaus, Ark Books og Møllegades Boghandel holder fire gange over sommeren bogfestivalen Lyse Nætter. Det er i Møllegade, tingene sker på litteraturfronten«. I ' Techno' er der sexscener mellem mænd i det fri. Og så må du undskylde mig, men hvor er dit yndlingssted, hvis du skal gøre det i naturen? »Der er kun to steder i København, hvor man kan gøre det. Det foregår mest om dagen på Amager Fælled og om natten i Ørstedsparken. Nu er det ikke noget, jeg gør længere. Jeg er i et meget borgerligt parforhold og skal giftes til sommer«. Bogen handler også om technofester.Tager du selv til dem? »Ikke længere. Dengang jeg gjorde det meget, foregik det på Culture Box, i Kødbyen på KB18 og i Den Brune Kødby på Block 66. Mit indtryk er, at nu sker det på Grønttorvet i Valby, hvor Fast Forward Productions holder fester. Det magiske ved technokulturen er, at det sjældent handler om stedet, men om fænomenet og musikken. På den måde træder menneskerne i baggrunden. Jeg forestiller mig, at attraktionen ved Valby er, at det er afsides og ikke lokker noobs til. Det er blevet Culture Box' skæbne. Det er blevet overrendt af turister, som ikke ved, hvad de går ind til«. Har du et stamsted? »En dragqueen, Trixie Mattel, har sagt det med det smukkeste citat: »Getting coffee is not a hobby«. Det er jeg fuldstændig enig i. Jeg værdsætter ikke at være på café. Det er dyrt og anspændt, fordi man skal have en samtale så tæt på andre. Jeg føler mig enormt begrænset«. Hvad synes du om tilrøgede bodegaer? »Det er afslappende. Det er nemt og bekvemt at gå på et brunt værtshus, få en Tuborg Classic og ikke spille kegler. Det handler ikke om at score, men om at sidde ved et bord med sine venner, drikke øl og tale om, hvad man nu har lyst til«. Og går du dagen derpå ud og spiser tømmermandsmad? »Jeg ved ikke, hvordan andre har det, når de har tømmermænd, men jeg har bare lyst til at dø. Det handler om at lukke sig selv inde i en hule og bestille en pizza på Just Eat på telefonen. Gerne en med pepperoni og - hvis jeg kan - med dressing«. Hvilke mennesker fascinerer dig i byen? »Turister, tror jeg. For dem virker alting nyt. Min veninde havde for nylig sin veninde med på Amagerbrogade. Der havde hun aldrig været før, og hun udbrød, at det var ligesom at være i udlandet. Den type oplevelser er sindssygt skønne«. Hvis du havde en stor pose penge, hvad ville du så forandre ved København? »Jeg ville indføre den sagnomspundne Cityring (betalingsring for bilister, red.), som var et valgløfte, der gik i vasken for flere år siden. Det ville give mere ro med færre biler, og den ekstra skat kunne gå til offentlig transport«. Hvis du havde en bulldozer, hvad ville du smadre med den? »Christiansborg? Nej, der er ingen bygninger, som jeg har lyst til at rive ned«. Når jeg har stillet det spørgsmål til andre, måtte de ikke svare Kalvebod Brygge.Glasbygninger irriterer folk..»Folk fatter aldrig, at selv om mange bygninger er relativt nye, skifter stilarterne hurtigt, og dermed er alle nye bygninger historie. Kalvebod Brygge er vidunderlig! Vi har så mange gamle bygninger i byen. De er pissedårligt isoleret, og man kan høre alt, hvad folk siger«.rasmus.straka@pol.dk 
Niels Henning Falk Jensbys debutroman ' Techno', der handler om fester og sex mellem mænd, får 17. januar premiere som teater på Republique.
' Adgang på eget ansvar', står der, inden man går ind i haven, der kan få selv benhårde mænd til at ryste i bukserne.Anders Espersen og Peter Møller Nielsen har i syv år været helt seriøse omkring den uhyggelige tradition halloween og i år er ingen undtagelse.Stolt viser de haven frem, som rummer grave, skeletter, kister, trafikmord og hjemsøgte kvinder.- Det er egentlig bare sjovt for os, siger Anders Espersen, mens han fiser rundt i haven for at nå at gøre det sidste klar, inden der kommer et hav af børn, der skal skræmmes fra vid og sans.De to mænd har købt tre kilo slik ind, men frygter at det er for lidt, for den uhyggelige have er blevet et trækplaster for børn i miles omkreds.- Målet er at få dem til at græde, siger Anders Espersen, men han selv griner.På trappen fanger vi datteren, 20-årige Molly Mercedes Marlow, som også er en del af det store show.- De har jo brugt det meste af sidste weekend på det og også i går og i dag, siger Molly Marlow kun halvt klædt ud, men med ansigtet malet.- Hvor mange penge bruger I på det her? - Ikke rigtigt noget. Det er mere tiden, vi lægger i det.Normalt laver vi generalprøve, men det har vi ikke haft tid til i år, siger Anders Espersen.Over 100 børnNormalt besøger over hundrede børn det uhyggelige hus for at få slik, men det er ikke alle der tør, når først de er der.- Nogle gange oplever vi, at børnene ikke tør komme ind, fordi det simpelthen er for uhyggeligt, og det synes vi jo er ærgerligt, siger Molly Marlow.Længere nede af vejen bor brødrene Brian og Jean Friberg dør om dør. De har en en konkurrence om, hvem der pynter huset bedst, og denne gang er det klart at se, hvem der vinder.- Jeg tager revanche til jul, griner Jean Friberg.For knap en uge siden fik de to brødre stjålet alt deres fine pynt, som de havde kastet omkring 2000 kroner i, men husene skulle ikke stå uden pynt, når børnene går fra dør til dør for at samle slik.Halloween er nu langt større end fastelavnUhyggelige skeletkostumer, spindelvæv og afhuggede lemmer bliver alt sammen købt i disse dage, når danskerne handler ind til halloween.En højtid, der har skubbet fastelavn af tronen og for alvor markeres herhjemme.Dykker man ned i tallene, viser det sig nemlig, at danskerne bruger færre penge på tønder og fastelavnsris end på græskar, spindelvæv, flagermus og mekaniske dæmoner.Ifølge TV2 omsætter Coop Danmark for tre gange så meget halloween-udstyr i forhold til omsætningen i fastelavnsudstyr.Også butikker, der sælger udklædningstøj oplever, at halloween er dobbelt så stor som fastelavn.I ' Fest og Farver' på Nørrebro kan man i høj grad se, at danskerne har taget den amerikanske tradition til sig.I butikken står en lang kø af forældre med børn, der i sidste øjeblik skal finde et uhyggeligt kostume.Ifølge bestyrer Anette Berg har butikken de seneste dage været tæt pakket, og personalet har haft travlt.- Vi har flere på arbejde, og vi har da også købt mange varer ind, siger hun.Endnu størreIfølge en undersøgelse fra sidste år foretaget af Dansk Erhverv fejrer 56 procent af familier med børn under 12 år halloween.Politisk konsulent i Dansk Erhverv, Mathias Vesterdal, siger, at detailhandlen tjener godt på den uhyggelige tradition.- De sidste par år har der været et øget salg af de her halloween-relaterede varer.Detailhandlen bruger det også som en lejlighed til at give kunderne en anden indkøbsoplevelse.Matthias Vesterdal forventer samtidig, at de følgende år kun vil gøre halloween endnu større i Danmark.- Der er meget der tyder på, at det vil ske. Danskerne har i hvert fald været gode til at tage de her amerikanske mærkedage som Black Friday og valentinsdag dag til sig, siger han.kmr@eb.dk ,mbom@eb.dk Danskerne har været gode til at tage de her amerikanske mærkedage til sig.
I en have i Søborg har to naboer ført den amerikanske tradition til helt nye højder.
Tragedien er til at læse i ansigterne på beboere, venner og bekendte, som tavst stirrer på blomsterne, der bliver lagt foran hoveddøren i den gårdhave, hvor en 16-årig ung mand blev dræbt af antagelig seks skud mandag aften klokken 21.Tragedien er til at høre, da altandøren til familiens lejlighed på 1. sal går op, og morens gråd trænger ud.Og tragedien er til at forstå, da hun bevæger sig ud på altanen, støttet af to andre kvinder, kigger ned på blomsterne, kalder på sin søn med fremstrakte arme og synker sammen.Nedskydningen af den 16-årige unge mand i gårdanlægget på Ragnhildsagde på Østerbro i København mandag aften ved 21-tiden ligner et planlagt og kalkuleret drab. Ifølge efterforskningsleder Hans Erik Raben fra Københavns Politi, som i går eftermiddag ved gerningsstedet fortalte om efterforskningen af, mener politiet da heller ikke umiddelbart, at den 16-årige var en tilfældig person.»Det vurderer vi ud fra de ting, vi har i efterforskningen. Gårdområdet er oplyst, og gerningsmændene har været forholdsvis tæt på. De råber ham an, så man er godt klar over, hvem det er, man er gået efter«, forklarede han.Hans Erik Raben føler sig rimelig overbevist om, at der ikke er tale om en forveksling.Vidner har forklaret til politiet, hvordan gerningsmændene råbte efter den afdøde. Efterfølgende lyder skuddene.»Da vi kommer herud, finder vi den unge mand liggende ud for sin egen opgang ramt af flere skud. Han afgår kort efter ved døden. Vi er ikke helt sikre på det endelige antal skud, men umiddelbart er der tale om seks. Det får vi afklaret ved obduktion i formiddag i dag«, forklarede efterforskningslederen.Hørte skud, fandt ham dødEn af beboerne i området, som ikke ønsker at optræde med navn, forklarer til Politiken, at han hørte skud mandag aften.Først løb han til sit soveværelsesvindue, men kunne ikke se noget. Så for han ud på altanen og så to mænd med hætter op over hovedet i fuld fart væk fra gårdhaven.Beboeren løb ned i gården, hvor han fandt den 16-årige liggende ved opgangen, ramt af et voldsomt skudhul i halsen.»Jeg råbte på hjælp, og der kom en anden beboer, som forsøgte at give ham førstehjælp.Men det stod klart for mig, at han var død. Jeg var ikke i tvivl om det«, fortæller han.Kort efter ankom de første betjente til stedet.En anden beboer, en 16-årig fyr, står ved blomsterne. Han fortæller, at han er vokset op sammen med den dræbte. De har leget sammen hele livet. Selv løb han og spillede fodbold med nogle kammerater i nærheden, da de hørte skuddene. De løb mod gården. Samtidig blev de ringet op af deres forældre og beordret hjem.»Der var en, der råbte, at vi skulle ringe til 112. Jeg er totalt i chok. Jeg havde talt med ham i søndags, og han var glad. Det var han altid. Jeg har kendt ham som en god kammerat hele mit liv«, siger fyren, der også ønsker at være anonym.Op til fire gerningsmændIfølge efterforskningsleder Hans Erik Raben er den dræbte født i Danmark og af makedonsk oprindelse.»Han levede et stille, roligt og normalt fornuftigt ungdomsliv. Han var ikke kendt af politiet«.Selv om efterforskningslederen ikke betegner nedskydningen som tilfældig, er der heller ikke noget, der tyder på, at drabet er sket som et led i den verserende bandekonflikt.»Der kan være mange forskellige motiver til det her, men vi vurderer på nuværende tidspunkt ikke, at det er banderelateret.Vi er ved at kortlægge forløbet for, hvad den afdøde foretog sig, og vi er interesseret i henvendelser fra borgere, som måtte ligge inde med viden. Vi er noget på bar bund, og derfor arbejder vi også meget bredt lige i øjeblikket«, sagde Hans Erik Raben.Ifølge politiet havde den 16-årige efterårsferie og var i byen mandag aften. Han spiller fodbold med kammerater på Tagensbo Skole på Magistervej. Han vendte hjem ved 21-tiden.»Vi har flere vidner som beskriver 2-3 op til 4 unge atletiske personer, som flygter derfra. Vi vurderer, at de er 15-17-20 år, og dem leder vi efter«, sagde efterforskningslederen.De formodede gerningsmænd flygter ad Ragnhildsgade over Lersø Park Alle og til den anden side ved Studsgårdsgade.Der holder en mellemstor mørk bil, antagelig med en chauffør, som mændene springer ind i. Bilen kører herefter mod Rovsinggade.Våbnet ikke fundetPolitiet fortsætter vidneafhøringer og indsamling af video fra området. Gerningsvåbnet er ikke fundet, men teknikerne har fundet patronhylstre.Ifølge efterforskningslederen er der ikke noget, der tyder på forbindelser til andre lokale grupperinger eller kriminel aktivitet.Men unge med våben, som er i stand til at dræbe, er uden tvivl dele af en kriminel gruppering, påpegede han.Ragnhildsgade er ikke kendt for kriminalitet eller et bestemt tilhørsforhold til grupperinger.»Vi kender ikke motivet i øjeblikket.Der er ingen konkrete mistænkte, og derfor er vi interesseret i at tale med borgere, som har en viden omkring afdøde. Har der været nogle uoverensstemmelser, har der været nogle kontroverser, har han trådt nogle over tæerne, kan der ligge et helt andet motiv, kan det være økonomisk?«.Advarede altid mod banderneVed blomsterne foran opgangen rejser to piger sig fra græsset.»Vi har været her siden formiddag. Vi ville bare være her. Vi savner ham«, forklarer de. De var venner med den 16-årige.»Han kunne ikke gøre nogen som helst fortræd. Han var sådan en, som altid advarede mod bandekonflikten. Han kan umuligt have været med i nogen kriminelle grupper«, siger de.De finder et foto frem på mobilen af den 16-årige storsmilende teenager. »Sådan var han altid. Glad og smilende. Han hilste på alle. Alle kunne lide ham« Den 16-årige gik i 10. klasse på Lundehusskolen i nærheden. I fritiden hjalp han blandt andet til i sin fars pizzeria på Nørrebro.En nær bekendt af familien fortæller, at familien har slidt hårdt for at etablere sin forretning.Den 16-årige var forgudet af sine forældre.»Han var deres eneste barn. Det er en stor tragedie. Forældrene er totalt slået ud af det her«, forklarer den nære bekendte.»Jeg ved ikke, hvordan de skal komme videre fra det her nu«, siger hun.frank.hvilsom@pol.dk Han levede et stille, roligt og normalt fornuftigt ungdomsliv Hans Erik Raben, efterforskningsleder.
DRAB Politiet mener foreløbig ikke, at drabet på en 16-årig ung mand er en del af bandekonflikten. Mange beboere og venner samlede sig og lagde blomster ved afdødes drabssted.
Mandag 21. august 2017 V i skal mødes her, fordi her er alt det, jeg ser verden bestå af«. Stig L. Andersson, arkitekt, professor og kunstner, står med ryggen til Kongens Have. Solen stråler fra en klar himmel, og hans hvide skjorte og grå, knappede vest virker næsten for formelt sådan en sommerformiddag.Men så er der den turkise plastikpose, han har under armen. Den stikker af mod det noble tøjsæt. I den er der en tung sten.Og en lille pose sand.»Til venstre har vi Botanisk Have med det levende stof, det, der gror, og som kræver solenergi og omsætter CO2, så vi kan trække vejret. Uanset hvor civiliserede vi er, har vi alle den her fundamentale forbindelse til det levende stof. Det døde stof er det mineralske, alle stenene, og dem har vi lige ved siden af på Geologisk Museum. De to rummer tilsammen grundlaget for hele verdens opbygning«. Stig L. Andersson har sat scenen for samtalen om sit eget og tidens natursyn.Det skal handle om det, han selv har formuleret som »en æstetiske naturfølelse«. Og hvad er så det? »Det er de meget dybe følelser, man får, når kroppen reagerer. Det er ikke det rent sanselige, når man rører ved noget eller dufter noget - det er jo bare stimuli - men den dybe fornemmelse, hvor man mærker noget inden i sig. Den æstetiske naturfølelse, man kan have, når man er ude i naturen, og det, der sker bagefter, når du reflekterer over det, og det fremkalder associationer og erindringer og sætter fantasien i gang«, forklarer han.Og den slags oplevelser forsøger han at skabe ved at designe natur.Men hvad med Kongens Have, som vi står med ryggen til? Hører det ikke med i billedet som et fint klassisk eksempel på landskabsarkitektur? »Det har ikke noget med natur at gøre! Det er et udtryk for arkitektonisk bearbejdning af naturmaterialer. Det, der interesserer mig, er, hvordan det groede miljø kan komme ind at komplementere det byggede. Og der, hvor vi har størst problemer, er der, hvor der mangler natur.Det er derfor, vi er blevet så opmærksomme på naturen i disse år - fordi vi mangler den. Vi mangler at erkende, at følelsesmæssigt forstå og mærke den relation, vi har til de stoffer, der er ovre på de to museer«, siger han og nikker igen mod Botanisk Have og Geologisk Museum.Vi skridter over fodgængerovergangen for at komme ind i det grønne på den anden side af vejen. Forbi en grønlandsk meteorit og ind i Botanisk Have.Skældud over fyrretræerDin tegnestue har udgivet en lille bog med titlen ' Why We Love Trees'. Hvorfor det? »Vi har en rationel samfundsstruktur, som tillægger det, vi kan bevise, størst værdi. Sådan har jeg det ikke. Alt det, vi kan mærke, er lige så vigtigt. Og det, vi kan mærke i naturen, har vi nedprioriteret, men nu vil det ikke længere lade sig kue, og det bobler op i os alle sammen i de her år og bliver meget synligt, fordi vores byggede miljø er blevet så intenst, stressende og anmassende«. Og hvordan kan træer være med til at skabe balance? »Det er nødvendigt at plante træer for at rense luften. Og jo flere fyrretræer vi planter, desto bedre. For de har størst grøn overflade og er bedst til at omsætte luftforureningen. Det giver også en særlig følelse i maven, når man møder en fyrreskov inde i byen. Første gang vi indførte fyrretræer i byen - for 10-15 år siden på Frederiksberg - blev vi skældt ud. Nu er de overalt«. Hvorfor måtte der ikke være fyrretræer på Frederiksberg? »Der er en anakronistisk opfattelse af, at der findes noget udenfor, som er mere ægte end byen, og at det er der, fyrretræerne skal være. Men vi har jo sat vores præg overalt. Alle vegne har vi været at røre ved ting. Så den fyrreskov, der er uden for tætbebygget område, er jo lige så kunstig som den herinde i byen, ikke? Det, der er interessant, er, at vi kan designe det, formgive det. Vi er nu i stand til at skabe ny natur i byen, som både imødekommer vores behov for nytteværdi og omsætter CO2 til ilt, så vi har noget at trække vejret i og til at give os en æstetisk oplevelse«. Stig L. Andersson afbryder sig selv: »Prøv at se der. Der står et cedertræ. Det er jo fantastisk. Personligt holder jeg mest af fyrretræer. Se lige den stamme! Den stoflighed!«. Sin forkærlighed for fyrretræet fik Stig L. Andersson lov at folde ud sidste sommer i en udstilling i Beijing med titlen ' The City of a Billion Pines', som handlede om, hvordan man kan mindske forureningen i byen ved at plante en million fyrretræer.Netop fyrretræet er kulturelt meget vigtigt for kinesere og for deres forbindelse til kunst og kultur. Især det fritvoksende fyrretræ med S-form udtrykker, at træet har sin egen vilje til at overleve der, hvor det er, til forskel fra de kultiverede træer med lige stammer. Til udstillingen blev der derfor hentet 15 store gamle træer ind fra naturen, og de fik opbundet deres rodnet - det har kineserne tradition for at kunne med selv 20-30 år gamle træer - og udstillet sammen med tusind år gamle citater fra filosoffer og digtere om fyrretræer side om side med de rationelle forklaringer på, hvorfor det er en god idé at plante fyrretræer i den forurenede by.»Det blev et stort hit«, lyder det begejstret fra arkitekten, som også i sit øvrige arbejde helst kombinerer kultur og natur med sanselighed, når han skal udtænke nye projekter.Designet naturStarter det decideret i kroppen, når du skal generere nye ideer? »Ja, det kan man godt sige. Jeg har arbejdet med det her så mange år, så det er ikke nyt hver gang, men det bygger på tidligere erfaringer og øget mængde viden om naturen«. Han knitrer med den turkise plastikpose og trækker et plastikchartek med billeder frem.»Det her er Hans Tavsens Park (indre Nørrebro, København, red.), som vi vandt i en stor arkitektkonkurrence sidste år.Du kan se, at landskabet her har tuer og øer og varierede vandmotiver, alt efter hvor meget det har regnet. Ligesom landskabet med overdrev og eng ved Isefjorden, hvor mine forældre havde sommerhus.Sådan et sted er himlen enormt stor.Som dreng gik jeg der meget tidligt om morgenen med kikkert for at kigge på fugle, og det gjorde et stort indtryk på mig, hvordan lyset skiftede med skyerne og med refleksionerne i vandet. Den oplevelse har jeg brugt meget siden«. Så parken på Nørrebro har ikke tætklippet græsplæne, men høj eng og bløde former? »Ja, det er langtfra Fælledparken. Men publikum er også et andet i dag. De skal have naturoplevelser, de skal have sansestimuli for at genopdage den æstetiske naturfølelse, som er grundlæggende for os som mennesker«. Kan du give andre eksempler på, hvad I gør for at skabe oplevelser, der vækker den ' æstetiske naturfølelse'? »Ja, vi bruger lavt plejeniveau. Det bliver kommunerne som regel glade for, for de sparer penge. Den del er jeg nu ligeglad med, men jo mindre pleje, jo mere kan vi sammensætte et plantesamfund med høj biodiversitet, så man får mange forskellige sansninger, dufte, syn og lyde.Både biologisk, udtryksmæssigt og rumligt.Vi har tidligere brugt græssernes væksthastighed og højde til løbende igennem sæsonen at skabe rum. Og så bruger vi træer. Helst træer, der er blevet kasseret, fordi de har fejl og ikke kan sælges.Men nu er der gået mode i skæve træer, så nu er der en ny situation«. Skæve træer er blevet dyrere end de lige? »Ja, nu passer planteskolerne nok ikke træerne så meget som før, for der er ikke efterspørgsel på de helt lige mere. Før kunne vi få de mærkelige krogede træer, vi gerne ville have, til ingen penge, men nu er de blevet de dyre«.Bruger I de krogede træer for at få et mere autentisk udtryk? »Ikke for det autentiske, men for at få det frem ved naturen, som giver os den her følelse, som vi mangler. For at der kan blive balance mellem det byggede og det groede i byen. Det er det, naturen gør ved os, vi gerne vil fremme«. Så det handler ikke om at få ' ægte natur' ind i byen, men om at designe en natur, som kan vække følelsen af noget dybt og ægte? »Jeg ser ikke noget skisma mellem det ' ægte' og at vi designer noget, som for nogle ligner natur. Det, der er interessant, er, at vi designer grundlaget for at få en æstetisk naturfølelse. Nemlig det at mærke, at jeg har en relation til naturen«. Hvordan får du selv en æstetisk naturfølelse? »Lige her er det valmuerne. De røde valmuer.Længere oppe er der de sibiriske valmuer, der kan være blå, gule og hvide..Som barn plukkede jeg mange af dem og pressede dem. De er helt vildt flotte, ikke?«. »Jeg samler også på træstykker. Bare det at røre ved dem. Det er præcis det, jeg bruger.Hvordan reagerer jeg på det her?«. Han trækker et tredje eksempel op af sin plastikpose. Lånt med fra tegnestuens omfattende samling af blandt andet sommerfugle, mineraler og fotos af alverdens fyrrenåle. Det er en sten, ru og lagdelt.»Jeg har taget en million år gammel plante med. Det er forstenet træ«. Han stryger hånden over den og rækker den videre.»Prøv at løfte den engang«. Tænker du meget over sanseligheden? »Når jeg lægger sand fra Bornholm ud på gulvet i pavillonen under Venedig Biennalen (2014, red.), så er det for at få en reaktion«. Stig L. Andersson fisker en lille plastikpose frem. I den er en smule finkornet lyst strandsand.»Det her sand bliver ved med at være fugtigt, og så knaser det på en helt særlig måde, når man går på det. Og i pavillonen kom der en mor med sit barn, som trådte ud på det og sagde »jamen, hvor er vandet henne?«. Og det er præcis det, det hele handler om! Den sanselighed. Barnet hører og mærker fysiologisk sandet og forbinder det med strand og vand. Tænk engang, at vi kan skabe det i et urbant rum inden døre. En instinktiv efterlysning: Hvor er vandet? Det er vildt«. Kan det ikke blive en pseudooplevelse - at man savner stranden endnu mere, når man står på sandet? »Hvad er det, der er pseudo?«. At man får sandet, men ikke stranden. At det bliver en repræsentation i stedet for den ægte oplevelse? »Er det pseudo? Min opmærksomhed er på at kunne påvirke dig, så du får et større grundlag for at danne ny erkendelse.For at få det bedre og få udvidet din bevidsthed«. Så arkitekttegnet natur kan hjælpe det moderne bymenneske til balance? »For 100 år siden havde vi den klare opfattelse, at vi kunne gøre naturen bedre.At vi kunne skabe et samfund, som ikke var en del af naturen og det vilde. At vi kunne holde det uden for. Der er vi blevet klogere i dag. Vi kan se konsekvensen af, at vi har klippet navlestrengen. Og konsekvensen er, at vi udvikler stress. Kan man så tage naturen ind i byen? Ikke den natur, som vi smed ud, men en ny natur, som vi selv har været med til at påvirke, og som vi i dag selv designer? En styret proces, men med et naturligt groet udtryk.Ja, og det er det, der interesserer mig«.birgitte.kjaer@pol.dk Fakta: BLÅ BOG Stig Lennart AnderssonFødt 30. marts 1957 i København.Dansk arkitekt, der står i spidsen for den internationalt kendte tegnestue SLA, som arbejder med både landskab, byrum og byplanlægning.Uddannet på Kunstakademiets Arkitektskole 1981-86 og virkede som lektor i havekunst ved skolen 1995-2001.Siden 2006 har han været adjungeret professor og siden 2011 professor i æstetisk design ved Københavns Universitet. Grundlagde SLA i 1994.I 2010 modtog Stig L. Andersson og SLA Nordeuropas største arkitekturpris, Nykredits Arkitekturpris. I 2014 modtog Stig L. Andersson Larsen Det Kongelige Akademis højeste udmærkelse for en arkitekt, nemlig C. F. Hansen Medaillen.Har bl. a. realiseret en række byrum i København, såsom Sønder Boulevard (2005), Bymilen ved SEB Bank (2010), Nordvest Parken (2010) og SKY - Under Krystallen (2011) på Kalvebod Brygge.Stig L Andersson og SLA arbejder i dag i bl. a. Norge, Sverige, Danmark, Frankrig, Kina, Mellemøsten og USA.SERIE Naturen gør comebackVi følger Bonderøven og Søren Ryge og fortaber os i ' Alene i vildmarken'.Vi vinterbader, vandrer og ror kajak i flok, mens interessen for at tage jagttegn slår alle rekorder.Jo mere digitale vi bliver, desto mere længes vi efter naturen og al dens ægthed og sanselighed.Hvad betyder opblomstringen af vores naturdyrkelse for kunsten? Politiken interviewer en række kunstnere om naturens kraft og comeback.
Naturkultur Interview Skæve stammer frem for ranke og højt uplejet græs frem for det veltrimmede. Arkitekt Stig L. Andersson vil med sine parker og byrum skabe en natur, der minder om den vilde, så den vækker dybe følelser.
Kablerne til overvågningskameraer bliver klippet, P-automaten har kommunen opgivet efter gentagne tilfælde af hærværk. Stjålne motorcykler og knallerter bliver efterladt og sættes med jævne mellemrum i brand. Der bliver kørt gaderæs, ligesom patroner bliver gemt af vejen i buskadset, og så er der de voldelige overfald, ligesom der tilsyneladende også bliver solgt stoffer.Sådan lyder en række af de problemer, beboere på Sigynsgade og Krakas Plads på Ydre Nørrebro i København står over for. I hvert fald ifølge formanden for en ejerforening på gaden, flere beboere og en række borgerhenvendelser til Københavns Kommune, som Berlingske har fået aktindsigt i.»Du må gøre noget! Forhåbentlig skal der ikke et lig på bordet, inden der sker yderligere tiltag af vores situation,« lød det eksempelvis i en henvendelse til Københavns overborgmester, Frank Jensen (S), i maj.Problemerne bunder ifølge beboerne i den kriminelle bande Loyal to Familia (LTF), hvis navn står skrevet med graffiti på Krakas Plads.Martin Hansen, der er bestyrelsesformand i ejerforeningen på Sigynsgade 36-66, fortæller, at banden i maj holdt »releaseparty« i form af en grillfest, efter at bandens leder var blevet løsladt fra en fængselsdom. Siden da er problemerne eskaleret.»Det er sådan lidt lovløst,« mener Martin Hansen.Politiet og Københavns Kommune bekræfter, at der de seneste måneder har været problemer med LTF-banden i gaden, og at der gentagne gange har været hærværk på overvågningskameraer, ligesom P-automaten nu er flyttet fra Sigynsgade, fordi den igen og igen blev udsat for hærværk. Politiet oplyser også, at betjentene lukkede LTFs grillfest i maj, og at politiet registrerede rundt regnet 20 fremmødte, hvoraf ni personer var under 18 år.LTF er en bande, der gennem flere år har terroriseret Storkøbenhavn med afpresning, vold og salg af hårde stoffer. Banden er omtalt i medierne for at true vidner, anvende skydevåben, afpresse butiksindehavere og for drabsforsøg mod fængselsbetjente. De seneste måneder har LTF øget rekrutteringen af nye medlemmer, og banden har ikke kun haft succes med at ekspandere i København, men også på landsplan, hvilket Berlingske beskrev i mandags.Rekrutteringen af nye LTF-medlemmer finder blandt andet sted ved Sigynsgade, oplyser politikommissær ved lokalpolitiet NordØst Peter Veje. Flere af de lokale unge har tilsluttet sig banden, hvilket de seneste måneder har medført en »stigende koncentration af LTF-relateret aktivitet« på gaden, forklarer Peter Veje.Lokalpolitiet er forbi gaden stort set dagligt for at tale med de unge, gennemføre razziaer og for med hunde at undersøge området for narkotika og våben. Støder politiet på lovovertrædelser, følges der ifølge lokalbetjenten op med bøder og straf.»Jeg har aldrig set sådan en adfærd«En af beboerne på Sigynsgade, der har været vidne til den bekymrende udvikling, er Maria.Hun ønsker kun at stå frem ved fornavn og fortæller her om sine oplevelser, for »det her er jo kammet fuldstændig over«, som hun siger.Maria har boet i Sigynsgade i 27 år og har nydt at bo i den mangfoldige gade - også selvom der længe har været mindre problemer med utilpassede unge. Disse unge har hun og hendes mand dog kunnet føre en dialog med.I hvert fald indtil LTF meldte sin ankomst.»Så snart LTFerne er der, så har de unge et helt andet mønster - en helt anden adfærd, der er enormt provokerende,« fortæller Maria.Der er bilræs på ejerforeningens private parkeringsplads og på gaden - et ræs, som Maria frygter vil resultere i en ulykke. Der er larm om natten, og det flyder med skrald om morgenen - sammen med stjålne motorcykler og knallerter.For nylig blev Marias mand slået ved Krakas Plads af en af de unge, fortæller hun.Manden er ansat ved politiet og ønsker ikke at lade sig interviewe. Han bekræfter dog, at han en lørdag aften i maj var på gaden for at hente en pizza, da otte til ti drenge råbte pansersvin og panserluder efter ham. Først ignorerede han drengene, men på tilbagevejen gik han hen til dem med en formaning om at tale ordentligt. De stillede sig tæt rundt om ham, og pludselig slog en dreng Marias mand i hovedet, hvorefter gruppen stak af.Lokalpolitiet oplyser, at det ikke kan finde sagen omtalt i sagsstyringssystemet eller i døgnrapporterne, og at det derfor heller ikke kan bekræfte hændelsen.Maria fortæller, at episoden i tillæg til de øvrige negative oplevelser på gaden har fået familien til at overveje at flytte: »Det er sindssygt utrygt, det er det sgu. Jeg har boet her i 27 år, og jeg har aldrig oplevet sådan en adfærd.« Fra køkkenvinduet kan Maria se ned på gaden, hvor bandemedlemmerne med tilhørende biler hver aften samles og bevæger sig mod Krakas Plads - en plads, som Maria om aftenen gerne kører omveje for at undgå.Da Berlingske besøger Maria en torsdag sidst på dagen, har en håndfuld mænd med hættetrøjer og solbriller taget opstilling ved en bil halvvejs nede ad Sigynsgade. Det er LTFerne, fortæller Maria.Berlingske vil høre, hvad bandemedlemmerne mener om beskyldningerne fra beboerne i området, men da avisens udsendte henvender sig til tre af mændene, afviser de at tale med journalister.»Ingen kommentar,« lyder det fra den ene, der bærer sort kasket, hvor der står LTF.Hegn, overvågning og et ordenskorpsI slutningen af juni tog ejerforeningsformand Martin Hansen initiativ til et møde mellem beboere, politi og kommune i et forsøg på at løse problemerne. De godt 70 fremmødte fortalte, at de er bange og føler sig magtesløse, husker Martin Hansen: »Nu vil vi prøve at få mere vejspærring, mere hegn og mere lys på gaden. Vi har også søgt om at få flere overvågningskameraer ved Krakas Plads.« Alene i Martin Hansens ejerforening er der flere end 40 overvågningskameraer i kældrene, mens der er ti kameraer på udearealerne.Går man en tur ad Sigynsgade, ser man hurtigt de mange sorte øjne, der sidder monteret på husmurene. Foruden kameraer rettet mod privat grund har politiet givet tilladelse til, at i alt 13 kameraer må overvåge området ud mod Sigynsgade, oplyser Administrativt Center Øst.Hvis ikke lys, vejbomme og overvågningskameraer kan løse problemerne i gaden, håber Martin Hansen, at kommunen vil nedlægge Krakas Plads, så der igen kommer gennemkørsel.»Jeg har boet her siden 2004, og det var først, da den plads kom, at det gik helt galt. Nu har LTF fået et tilholdssted, som de opererer fra,« siger Martin Hansen.Caroline Stage, beboer i Sigynsgade og medlem af Borgerrepræsentationen for Venstre, deltog i mødet i juni. Hun fortæller, at LTF især om natten larmer og skaber utryghed.»Nogle af dem, der bor helt tæt på Krakas Plads, var nærmest ved at græde på beboermødet.De kan ikke sove om natten, og det har de stort set ikke kunnet i et halvt år på grund af larmen,« siger Caroline Stage.Venstre i København har tidligere foreslået, at der oprettes et særligt ordenskorps. Ifølge Caroline Stage var dette også oppe at vende på mødet.»Mange beboere efterlyste en form for korps, som kan alarmere politiet, hvis der opstår optøjer.Det har der åbenbart været, før jeg boede der, og jeg tror, at et ordenskorps vil kunne afhjælpe borgernes utryghed,« siger Caroline Stage.Et psykologisk terror-og magtspilPå den ene side af Sigynsgade er der ejerforeninger, på den anden side ligger Lejerbos almene boliger.»Det er i høj grad der, man mener, at mange af problemerne - i hvert fald med de yngre børn og unge - udspringer,« siger Caroline Stage.Lejerbos tryghedschef i København, Eskild Dahl Petersen, fortæller, at angst og depression er udbredt blandt foreningens beboere, og at »det at vokse op i angstfyldte og depressive familier ikke er fremmende i forhold til at forebygge, at unge vælger at gå ind i en bevægelse som LTF, der har noget andet at byde på.« For Lejerbo er Sigynsgade et af flere steder, »hvor LTF stikker deres ansigt frem«. Også på Amager og i Valby er der problemer, forklarer Eskild Dahl Petersen dog uden at præcisere hvor.Tryghedschefen forklarer, at unge københavnere om natten forsyner byen med de varer, man ikke kan distribuere lovligt, og at forsyningstropperne opretholder en heftig trafik mellem Indre By og Nørrebro og gerne bruger kældre i almene boligselskaber som tilholdssted.»Det er ikke kun et fænomen hos os, det oplever man også i andre boligselskaber,« siger Eskild Dahl Petersen og tilføjer, at Lejerbo ved Sigynsgade i foråret besluttede at lukke kældrene om natten.Adspurgt hvad beboerne i Lejerbo mener om LTFs oprustning i gaden, svarer tryghedschefen, at flere beboere er bange for at sige fra over for de nye LTFere og deres familier.»LTF er en del af et miljø, hvor man er villig til at gå efter forældrenes børn, så der kører et terror-eller magtspil, hvor man retter ind - for hvis ikke så kommer vi efter dine børn eller din familie. Det psykologiske magtspil gør, at beboere er bekymrede for at komme i direkte kontakt med disse familier,« siger Eskild Dahl Petersen.Tryghedschefen tilføjer, at Lejerbo på den baggrund gør meget ud af at oplyse beboerne om, at de anonymt kan henvende sig til lokalpolitiet, boligselskabet eller kommunen, ligesom den almene boligforening smider familier på gaden, hvis ikke de overholder foreningens retningslinjer.Bander har tiltaget sig en væsentlig magtPå Københavns Rådhus erkender Lars Weiss, gruppeformand for Socialdemokraterne, at der er store problemer med bander i København.»Det er voldsomt højspændt og ubehageligt i øjeblikket,« siger Lars Weiss.Foreholdt oplevelserne fra beboerne i Sigyns gade erkender gruppeformanden, at »der er tidspunkter, hvor banderne om ikke styrer, så i hvert fald har tiltaget sig en væsentlig magt, som ikke tilkommer dem.« Princippet om, at politiet har voldsmonopol i en retsstat, er vel ikke gældende, hvis LTF har tiltaget sig en væsentlig magt, som ikke tilkommer banden? »Nej, og derfor kræver det også en massiv tilstedeværelse af politiet, hver gang banderne rasler med sablen,« siger Lars Weiss.Har politiet i København fejlet? »Det er svært at sige, om politiet har fejlet, men det er åbenlyst, at der er behov for en helt ekstraordinær indsats,« siger Lars Weiss.I Københavns Politi oplyser politikommissær Steffen Steffensen, at politiet allerede har fokus på banderne.»Vi gør alt, hvad vi overhovedet kan. Vi kører massive visitationer og massive indsatser på både Indre og Ydre Nørrebro. Og det er massivt - alene natten mellem lørdag og søndag foretog vi 40 visitationer derude,« siger Steffen Steffensen.Politikommissæren afviser, at myndighederne har spillet fallit, og han opfordrer borgere til at ringe til politiet, såfremt de føler sig utrygge og oplever bandeproblemer.Desuden henleder Steffen Steffensen opmærksomheden på forældrene til de unge bande medlemmer.»Det kunne være rart, hvis de pårørende til de unge også kunne tage sig lidt af dem - hvis der både var et pres fra os og fra forældrene, som også har et vist ansvar,« siger Steffen Steffensen.Torsdag i denne uge har politiet oprettet en visitationszone frem til 3. august. Zonen omfatter området ved Sigynsgade, og målet er at skabe tryghed ved blandt andet at forhindre personer i at bære våben.Natten til onsdag var der et skyderi på Haraldsgade nær Krakas Plads, mens et 21-årigt medlem af LFT ifølge Ritzaua fredag i et grundlovsforhør blev varetægtsfængslet frem til 8.august. Manden sigtes for at have afpresset en massageklinik på Frederiksberg 24. april i år og for at have været med til at smadre klinikkens ruder.matg@berlingskemedia.dk ,annj@berlingskemedia.dk Det er svært at sige, om politiet har fejlet, men det er åbenlyst, at der er behov for en helt ekstraordinær indsats.Lars Weiss, gruppeformand for Socialdemokratiet på Københavns Rådhus LTF er en del af et miljø, hvor man er villig til at gå efter forældrenes børn.Eskild Dahl Petersen, tryghedschef i Lejerbo Så snart LTFerne er der, så har de unge et helt andet mønster - en helt anden adfærd, der er enormt provokerende.Maria, beboer i Sigynsgade gennem 27 år.Fakta: Brutal bande indtager Sigynsgade og Krakas PladsDe seneste måneder er problemerne med den brutale bande Loyal to Familia (LTF) eskaleret i Sigynsgade og på Krakas Plads på Ydre Nørrebro. »Det er sindssygt utrygt, det er det sgu.Jeg har boet her i 27 år, og jeg har aldrig oplevet sådan en adfærd,« siger en af beboerne.
Sigynsgade på Ydre Nørrebro er blevet indtaget af den brutale bande Loyal to Familia, og nu oplever beboere, at lovløsheden tager fart. Maria har boet i Sigynsgade i 27 år og har aldrig oplevet noget lignende. Efter at hendes mand er blevet overfaldet, overvejer familien at flytte.
REGNSKAB Fem år med uafbrudt fremgang i både omsætning og indtjening får nu Bo Knudsen, adm. direktør i KPC Holding A/ S, til at løfte foden fra speederen. KPC skal fortsat vokse, men det bliver uden at gå på kompromis med det grundlæggende fokus på effektivitet.- Vi er i en konsolideringsfase nu efter et hektisk forløb med vækst, siger direktøren til Licitationen -Byggeriets Dagblad - Ser vi på det nye regnskab sammenlignet med året før, har vi kunnet øge omsætningen med 20 procent med en stigning i antallet af medarbejdere på 8,5 procent. Vi er tilfredse med udviklingen og resultatet, der vidner om høj effektivitet, siger adm. direktør Bo Knudsen og fremhæver en forholdsvis lille personaleudskiftning som et plus for virksomheden.Tæt på 50/ 50I årets løb afleverede KPC flere store projekter, herunder smykkevirksomheden Pandoras nye hovedkvarter og et byggeri med 152 lejligheder på Teglholmen i København, Deloitte i Esbjerg og Skanderborgs Administrationscenter.Blandt de igangværende byggerier er Skejby Psykiatrisk Center, der er et af Danmarks største OPP-projekter.Projektet blev i januar udvidet, da KPC blev valgt som samarbejdspartner på opførelsen af et centralkøkken, der ligeledes er en del af Det Nye Universitetshospital i Aarhus.Desuden udvikler KPC en ny bydel med 1.200 boliger omkring det hidtidige psykiatriske hospital i Risskov. Af andre større igangværende projekter er bolighøjhuset Uptown Nørrebro, indkøbscentret Broen Shopping i Esbjerg og rådgivervirksomehden Swecos nye hovedkvarter i Ørestaden.- Det er så tæt på 50/ 50, som det kan være, og sådan har det været i lang tid. I Jylland er vi begunstiget af at være med i Skejby Psykiatrisk Center, mens der er mulighed for mange, store sager i Hovedstadsområdet, siger Bo Knudsen om omsætningens fordeling mellem afdelingerne i Herning og København.En kapacitet med stor erfaring KPC flyver normalt under radaren i det danske medielandskab, men entreprenørog udviklingsselskabet fik alligevel en del omtale, da bestyrelsesformand gennem 20 år, Peter Leschly, ikke ønskede genvalg.Han blev nemlig afløst af Kjeld Johannesen, der tidligere har stået i spidsen for slagterikoncernen Danish Crown.Og det har været en positiv oplevelse, siger Bo Knudsen efter det første regnskabsår med en ny mand i spidsen for bestyrelsen.- Der kommer en kapacitet ind fra et multinationalt selskab, som kan tage nogle universelle ledelsesværktøjer ind, der giver et godt og professionelt indspark.Vi er tilfredse med udviklingen og resultatet, der vidner om høj effektivitet Bo Knudsen, adm. direktør i KPC.
Efter fem år med fremgang på top-og bundlinje retter direktør Bo Knudsen nu fokus på konsolidering af entreprenør-og udviklingsselskabet.
Da skuddene havde runget og krævet endnu et offer, ringede hans telefon.Abdaillahi Mahdi Ismails kone var desperat. Hun ville have, at han hentede deres 14-årige hjem fra boksetræningen, fordi han ikke skulle gå hjem alene.Ikke i denne bandeplagede, urolige tid.Den somaliske mand ryster på hovedet, da han fortæller det. For femten år siden flygtede han til Danmark og fik en bolig i Mjølner parken her på Nørrebro: »Der er ikke peace her. Jeg flygtede fra Somalia for at finde fred, Men der er ikke fred her mere,« siger han.På opslagstavlen ved den bemandede legeplads hænger der et ugegammelt opslag om et fælles arrangement fra halloween med en indledende tekst, der på sin egen ufrivillige måde indrammer den bandekonflikt, der har hærget området siden sommer: »Slik eller ballade eller vi bomber din gade!«.Skud efter skud, offer efter offer.Torsdag aften mistede en 22-årig ung mand livet i boligområdet, da der blev affyret skud mod ham i en bil. Nu har frygten taget uafrysteligt fat i stierne mellem boligblokkene.46-årige Muhammed Altai, der har boet i Mjølnerparken i 20 år, vil væk. Hans yngste søn er ti år gammel. Han holder ham væk fra alt det udenfor.»Det er blevet uhyggeligt her. Bandemedlemmerne står i store klynger hver nat til klokken to om natten. De mangler et arbejde eller et studium. Jeg vil gerne flytte min familie væk.Vi kan få noget på Amager til 12.000 kroner, men det har vi ikke råd til. Vi vil gerne væk, men vi kan ikke,« siger han.På en af valgplakaterne, der hænger på lygtepælen ud for det sted, hvor skuddene faldt, står der med store bogstaver: »Træk vejret«. Det er det, 18-årige Sara Ahmed drømmer om at kunne gøre mere frit. Hun er på vej i skole med iPhonens høretelefoner hængende om halsen og fortæller i farten, at hun kendte den afdøde. Hun beskriver ham som en stille fyr i periferien af bandemiljøet.Hun hilser bestyrelsens idé om væbnet politibeskyttelse velkommen. Bandekrigen har ændret livet for de unge herude.Sara Ahmed går ikke længere ned i gården for at mødes med sine veninder.»Min lillebror får ikke lov til at komme ud, fordi mine forældre er bekymrede for ham. Det handler ikke om, at de er bange for, at han bliver bandemedlem, men om at han kan blive forvekslet med en anden.Det er blevet farligt. Det hjælper ikke, at politiet bare kører rundt her. De skal jo gøre noget.« 79-årige Janni Milsted i nr. 48 er medlem af Mjølnerparkens bestyrelse og formand for seniorbofællesskabet, der har to opgange til rådighed i denne afdeling af Lejerbo. Hun fortæller, at frygten har fået fat.BÆK.»Folk er skrækslagne«»Jeg havde ikke i min vildeste fantasi forestillet mig, at Mjølnerparken ville udvikle sig til det her. Folk er skrækslagne. Nogle kan ikke sove, og andre tør ikke gå direkte ned til Bispebjerg Station, men går i stedet langt uden om for ikke at passere banden,« siger hun.Tirsdag var hun til bestyrelsesmøde. Det førte til forslaget om politibeskyttelse på samme måde som ved synagogen i Det Indre København.»Vi talte om, at de bevæbnede betjente kunne stå i hver sin ende af Mjølnerparken og kontrollere, hvem der kom ind. Vi vil gerne sikre, at der ikke kommer nogen ind med skydevåben.Politiet er her meget, men det er jo åbenbart ikke nok.« 77-årige Ingrid Petersen hørte sirenerne og så fra sin altan lægerne give det blodige skudoffer hjertemassage.»Han lå lige herude. Folk begyndte at flokkes.Nogle var meget ophidsede og kede af det.Det har gjort stærkt indtryk på mig. Jeg er en gammel dame, der har levet et langt liv. Det er ikke mig, de skyder efter. Men jeg er bekymret for børnene, der løber og leger og fodbolddrengene, der spiller til sent om aftenen. Hvad hvis de rammer en af dem helt tilfældigt?« Ingrid Petersen ser ud på den tomme legeplads lige udenfor. Hun er ikke overrasket over, at det er nået hertil. Det måtte ske.»Nu efterlyser de vidner, men der kommer jo som regel ingen, fordi de ikke vil vidne. De er bange. Der er mennesker, der nøjagtigt ved, hvad der sker, og hvorfor det sker, men som ikke tør stå frem.« Udenfor kører en mand med sort skæg langsomt op på siden af os og ruller vinduet ned, da vi taler med to teenagedrenge.»I skal ikke stå her på gaden, drenge,« siger han til dem, og fortsætter på arabisk.»Han er bange for, at vi bliver skudt,« oversætter de.Den ene af drengene har gået i skole med ofrets lillesøster og var lige som så mange andre vidne til den hjertemassage, der ikke var nok.»Man kan ikke færdes frit længere og gøre det, man har lyst til. Før skete der kun noget om aftenen. Nu sker det hele tiden,« siger han.Vennen nikker: »Vi vil ikke have, at flere mennesker skal dø.Det er ikke rart herude mere.« Det er kun efterårsbladene, der rasler og leger på den bemandede legeplads. Alle døre er låst. Der ligger stumper af politiets afspærringstape i vandpytterne. Fem drenge i sorte dynejakker skutter sig ved parkeringspladsen, hvor glasskårene fra den bilrude, ofret blevv skudt igennem, ligger som et sidste vidnesbyrd om tabt liv. Vi spørger, om de kendte ham. De tøver, indtil den ældste siger noget på arabisk. Så går de. Ind i Mjølnerparken. De har intet at sige.nao@berlingske.dk rkar@berlingske.dk Man kan ikke færdes frit længere og gøre det, man har lyst til.Før skete der kun noget om aftenen.Nu sker det hele tiden.Teenagedreng i Mjølnerparken.
Endnu et skyderi. Endnu en dag med eftertanke i det bandeplagede område Mjølnerparken på Nørrebro hos beboerne, som nu ønsker bevæbnet politibeskyttelse af boligerne og de folk, der bor der.
Nogle fædre har i moskéen på Dortheavej fået forhandlet en såkaldt fredsaftale på plads mellem de stridende indvandrerbander, der de sidste måneder har skudt på Nørrebro. Er det potentialet i civilsamfundet, vi her ser rejse sig? Eller er det parallelsamfundet, der igen formår at holde omverdenen stangen? Det er selvfølgelig det sidste.En forældregeneration, som i årtier har svigtet deres egne, naboens eller fætterens drenge, og som ikke gider gå til flere begravelser med skrigende grædekoner, men som først og fremmest er trætte af, at politi, ambulancer og ikke mindst medier - på grund af skyderierne - har fået deres faste gang i ghettoernes parallelsamfund. Det er simpelthen Danmark, som foranlediget af drab og vilkårlige skyderier, er kommet for tæt på og alt for længe har taget ophold i parallelsamfundet.Og det skal selvfølgelig stoppes.Så fredsaftalen handler om at få stoppet skyderierne, så parallelfreden kan indfinde sig. Aftalen handler ikke om narkohandlen. Ikke om den vilkårlige og afstumpede vold. Ikke om rekrutteringen af mindreårige til kriminelle aktiviteter.Ikke om caféers og restauranters betaling af beskyttelsespenge. Det er med andre ord ikke kriminaliteten og lovløsheden som sådan, der er problemet. Det er den uønskede opmærksomhed, som skyderierne genererer, der er problemet.Begravelsesoptogene, der udgår fra moskéerne, er fyldt op med dyre, sorte biler fra BMW og Mercedes og Audi, i et omfang der svarer til et mindre mellemøstligt lands bruttonationalprodukt. Til stede er ikke alene sørgende pårørende, men så sandelig også hele flokken af kriminelle gangstere, der bruger lejligheden til endnu en magtdemonstration, som i en scene fra The Godfather.I sidste uge sagde politiet, at deres strategi virkede. Det var helt utroligt dumt sagt. Selv hvis det var rigtigt, var det en dum udmelding, netop i en uge, hvor to personer blev skudt. Medmindre strategien er at lade dem udrydde sig selv i banderne. I så fald er »fredsaftalen« et ordentligt bovskud. Men jeg konstaterer da med glæde, at politiet er skeptiske over for fredsaftalen, og at de opretholder tilstedeværelsen på Nørrebro og i Nordvest.At aftalen faldt på plads i en moské, føjer kun spot til skade. Nogle af de stærkeste kræfter i opretholdelsen af parallelsamfundet og modstanden mod integration i Danmark, får med aftalen lejlighed til at demonstrere deres betydning og uomgængelighed i parallelsamfundet.De kunne lige så godt have hejst et skilt, hvorpå der står: I forlader nu Danmark - velkommen til « Jeg forstår simpelthen ikke de danske politikere, på tværs af partier, som tilsyneladende er ligeglade med de hårde fakta, der ligger lige under overfladen på den såkaldte fredsaftale. Det er som Chamberlain, der blot ønsker »fred i vor tid« - men den vil vise sig dyrt købt. Igen.I årtier har et væld af venlige, humanistiske, anti-racistiske, pro-multikulti pædagoger, skolelærere, integrationskonsulenter, socialrådgivere, betjente og så videre mødt disse børn med venlighed, imødekommenhed og udstrakte hænder. Adgangen til fødegangen, til daginstitutioner, skoler, sundhedsvæsen, fritidstilbud, bolig, forsørgelse - alt - er kommet til dem. Og nu er det så »fædre fra Mjølnerparken, Tingbjerg, Blågårds Plads og Nordvest«, der får lagt en dæmper på de højlydte og forstyrrende skyderier, så den yngre generation kan fortsætte med deres kriminalitet under radaren.Hvor hård en dom er det? Jo, jeg er vred, og min dom er hård. Men den er, som den må være. For de samme mennesker har godt kunnet sende deres døtre gennem et uddannelsessystem. Fejlen ligger altså i opdragelsen af drengene - og så er det lidt sent, at fædrene kommer på banen, når skuddene falder i gaderne.Fædregruppen i moskéen får nu muligvis held med at få fjernet de skyderier, der tiltrækker uønsket opmærksomhed. Men jeg fornemmer ikke noget opgør med opdragelsen, med kriminaliteten eller med synet på det omkringliggende Danmark. At lægge forhandlingerne i en moské cementerer tværtimod afstanden. Det samme parallelsamfunds hovedarena, moskéen, hvor deres veluddannede og relativt integrationsparate døtre bliver sendt hjem fra, til et voldeligt, påtvunget ægteskab, af imamen, og hvor der dagligt hentes ammunition til udøvelsen af den sociale kontrol. Det er det parallelle retssystem, der hver dag krænker retssikkerheden i Danmark, og som overlader muslimske borgere, og ikke mindst kvinderne, til et parallelt system, der blot for en tid har hævet blikket fra de gamle bøger - for at få ro i kvarteret og igen få Danmark på afstand.Hvis »freden« holder, mellem disse notoriske gangstere, voldsmænd og narkohandlere, så pakker tv-stationerne sendevognen sammen og kører den til et dyrskue eller rapporterer fra en storm, der rammer i Thyborøn. Imens fortsætter hverdagen i de betændte kvarterer: med bandernes dominans i gadebilledet, deres rekruttering blandt småknægte, deres narkohandel, deres inddrivelse af beskyttelsespenge og deres vilkårlige vold, hvis man så meget som ser på dem, med et blik, de tolker som en provokation.Og imamerne kan vende tilbage til at rådgive om fem daglige bønner, og at man skal blive i et voldeligt ægteskab, som man aldrig har ønsket at havne i.Men julehandlen slår sikkert alle rekorder, og livet går videre.

Hun kommer cyklende over brostenene på Frederiksberg Runddel. I en chiffonskjorte med røde roser, med sort cykelhjelm ned over det brune skulderlange hår og en mulepose i kurven. Jeg har aftalt at mødes med lyriker Julie Sten-Knudsen et sted i naturen, som betyder noget særligt for hende. Og nu står vi her. Foran indgangen til Haveselskabets Have. Under en hvidmalet bue på tærsklen til et af de mest velfriserede stykker have, man kan opdrive i landet. Et sted, hvor planterne er ledsaget af små skilte med deres latinske betegnelser.Er det natur? Det er det for Julie Sten-Knudsen. Den 32-årige forfatter er født på Frederiksberg og bor på Nørrebro. Hun kalder sig ' storbymenneske', og byens natur - parkerne, Søerne, kirkegårdene - er hendes natur.Parken er panggrøn op imod den skiftevis sorte himmel og de lyse skyer, der driver hastigt forbi. Der er saftigt og frodigt efter dage med regnskyl, og vi slentrer ned ad brede stier med perlegrus.Forbi en rosenhavelabyrint, gamle stammer med skilte som ' pyramide-eg' og en åkandedam.»Den faldt jeg i, da jeg var barn, fordi vi legede fangeleg. Det er nok et af mine første minder«, siger Julie Sten-Knudsen, der har en diskret bule under skjorten og venter sit første barn til oktober.Selv om hun er bymenneske, breder naturen sig i hendes lyrik. Det kryber med snegle og myrer, fuglereder og skruppelløst hvidt havskum, brændenælder og snebær, brunsvedne græsplæner og blomstrende frugttræer i hendes seneste digtsamling. Men hvorfor lade naturen få så meget plads på siderne? »Da jeg skrev ' Spor efter fugle', havde jeg slet ikke tænkt, at jeg ville skrive om natur, men jeg fandt ud, at der var en særlig energi i det«, siger hun. Vi går forbi rhododendronbuske. Under dem har en kvindelig gartner slået sig ned med sin kaffekop for at luge. Julie Sten-Knudsen fortsætter: »Jeg var i min mors sommerhus i Tisvilde, og der opstod sådan en eufori over at være ud i haven. Der skete bare et eller andet.Magtkampen mellem mig og myrerne og mod ukrudtet. Det er sådan et mikrokosmos, hvor et drama udspiller sig.Digtene handler om de afgrænsede rum i naturen, og hvem der må være i dem, og hvad vi tillader i de rum. Så det blev kultur-natur som fokus«.I digtene undersøger du blandt andet, hvordan man forandrer sig i samspil med naturen og de regler, der er der..»Der sker nogle sammenstød i naturen, simpelthen. Der er andre arter og væsener, der vil nogle andre ting, og det er uden for éns egen kontrol. Det kan man så synes er ubelejligt, ulækkert og ubehageligt.Man kan blive forskrækket!«. Er det noget, vi længes efter at blive konfronteret med? Er det en af grundene til, at vi dyrker naturen? »Det er jo derfor, at der er sindssygt mange mennesker, som elsker at dyrke deres haver. Jeg har også tænkt over alle os, der bor i byen og går rundt og passer vores potteplanter: at vi er fascinerede af, at de bare vokser uden for vores vilje og styring, at de har deres eget liv. Man har behov for at indgå i en relation til andre arter, tror jeg«.Den vilde natur er skræmmendeDu skriver om parker, bynatur og din mors sommerhusgrund. Hvad med den helt vilde natur? Kunne du finde på at bevæge dig ud i den? »Nej, det kunne jeg faktisk ikke. Det er, som om jeg aldrig har fået et forhold til den helt vilde natur. Det er meget sjældent, jeg har mødt den. Der er jo også meget lidt af den i Danmark«. »Det med at tage ud i den vilde natur ville også være et helt andet litterært projekt.Min bog handler om det modsatte: at beskrive vores forhold til den natur, der omgiver os til hverdag. Jeg kan godt lide at skrive om det uspektakulære og hverdagsagtige.For mig er det mest sandt. Jeg kan faktisk kun skrive om steder, som jeg på en eller anden måde er følelsesmæssigt knyttet til«. Er den vilde natur skræmmende for dig? »Ja, det er den nok. Jeg føler mig tryg i kulturlandskaber, sommerhusområder og det danske sommerland«. Du kan gode lidt, hvis man kan skimte et blåt badeflag eller et toilethus i horisonten? »Ja, eller en flot allé«. Det står i kontrast til den aktuelle politiske diskussion om at genplante Danmark og genskabe vild natur? »Det er ikke, fordi jeg er imod det. Jeg er for, at vi skal have vild natur, men vi er jo kulturvæsener, og jeg har ikke behov for at tage ud i vildmarken og bese det, før jeg kan værdsætte det. Jeg forstår godt, at nogle har det, men det er jo sådan en turistting«. »Jeg har ellers selv overvejet at flytte på landet. Jeg har undervist på en højskole på Møn det sidste halve år, og inden jeg begyndte, overvejede jeg kraftigt at flytte derned, men nu har jeg boet en smule dernede i foråret, hvor jeg har oplevet det underlige, at det er sværere for mig at bruge naturen og det udendørs på landet.For der er så meget landbrug og landeveje, hvor folk kører vildt hurtigt i bil, så der ikke er så mange, der cykler. Og ved siden af éns have er der en landmand, der kører med sprøjtegift, så man bliver nødt til at gå ind og lukke vinduerne. Så jeg er blevet overrasket over, hvordan det egentlig er. Det lyder måske utroligt irriterende, som en storbykliche, men sådan har jeg det«. Så flytteplanerne er henlagt? »Ja, i hvert fald indtil videre. Som de sagde til mig på Møn i foråret: Alt bliver grønt. Og ja, det gjorde det. Både græs og træer og marker. Jeg blev helt glad, da jeg kom hjem til Assistens Kirkegård med dens mange forskellige farver på blomster og træer«. Du beskriver også, hvordan landskabet på landet er tegnet med lineal..»Der er et digt, som fortæller om engang, jeg besøgte en veninde, der var flyttet til Vestjylland, hvor vi var ude at gå tur i en skov. Og så gik det op for mig, at det var en opdyrket skov, for træerne stod i snorlige rækker. Det var fuldkommen underligt.Hvis jeg skal vælge mellem de to former for natur - den med lineal, der foregiver at være natur - og den meget anlagte her i haven, foretrækker jeg den her.Den foregiver ikke at være noget andet, end den er«.Faren ved en tabt tomatNår du skriver om naturen, er du så bevidst om, at teksten skal spejle en større idé, eller begynder det med konkrete oplevelser og sansninger? »Det er totalt impulsivt. Og så læser man sine egne tekster og tænker: Nå, det handler om det og det! Det er ikke, fordi jeg har tænkt, at jeg ville skrive en række digte om det antropocæne. Men man er jo påvirket af sin tid. Vi snakker ekstremt meget om klimaforandringer, om, hvad vi gør ved naturen, hvad mennesket er for et væsen, hvor destruktive vi er, og hvor meget magt vi har. Det er en tanke, der går igen i meget filosofiog litteratur lige nu, fordi det fylder meget hos os alle sammen.Det er overvældende og føles nyt.Jeg har haft lyst til at undersøge det. I digtene fra haven er der et jeg, der dræber snegle og luger noget ukrudt. Og fordi jeg i forvejen havde de her tanker om, hvordan mennesket ødelægger sin omverden, syntes jeg, at det med at dræbe snegle rummede en betydning. Det var noget, der kunne skrives videre på«. Kan du pege på et eksempel? »Ja, i digtet om kaktusafdelingen i Botanisk Have i Los Angeles, hvor man er nervøs for at tabe en krumme af madpakken, for hvad vil det have af negative konsekvenser for økosystemet der? Det er et eksempel i mikroperspektiv på den skyldbevidsthed, vi bærer rundt på. Hvad det har af negative konsekvenser, at vi opfører os på bestemte måder i naturen og som forbrugere. Vi har fået det ind i hovedet, at vi skal være bevidste, men vi handler måske ikke på det. Det er et eksempel på noget meget småt, som rummer noget større«. Flere af dine kolleger er nærmest klimadigtere.Kunne du finde på at gå i den retning? »Egentlig ikke. Det er ikke sådan, jeg tænker, at det er det eneste vigtige at skrive om nu, som nogen mener. Jeg ved heller ikke, om jeg har noget specielt at sige om det, jeg skriver bare om min oplevelse.Men det er noget, der trænger sig på, fordi det er så stort og føles som hele forudsætningen for fremtiden. Men der er jo vildt mange, der tænker over det: biologer, filosoffer og politikere. Det ville være mærkeligt, hvis alle forfattere kun skulle skrive om det«. Men forfattere kan vel bidrage med at tale til folks følelser og vække et engagement hos de folk, som de rent rationelle argumenter ikke bider på? »Jeg vil ikke vække nogle bestemte følelser i folk, når jeg skriver. Det er mere åbent, det handler om at undersøge ting, jeg selv undrer mig over«. »Og jeg tror ikke, min bog har et udsagn om, hvad vi skal stille op med naturen eller klimakrisen. Det er mere: Hvad er mennesket for et mærkeligt væsen, og hvad gør det ved sine omgivelser og verden? Det er mere på et mikroniveau. Og så er det op til den, der læser det, at tænke videre over det«.birgitte.kjaer@pol.dk .Fakta: SERIE Naturen gør comebackVi følger Bonderøven og Søren Ryge og fortaber os i ' Alene i vildmarken'.Vi vinterbader, vandrer og ror kajak i flok, mens interessen for at tage jagttegn slår alle rekorder.Jo mere digitale vi bliver, desto mere længes vi efter naturen og al dens ægthed og sanselighed.Hvad betyder opblomstringen af vores naturdyrkelse for kunsten? Politiken interviewer en række kunstnere om naturens kraft og comeback.BLÅ BOG Julie Sten-KnudsenDansk digter og oversætter født i 1984.Leder af Højskolen Møns skrivelinje.Hun modtog præmiering fra Statens Kunstråd for sin debut, ' Hjem er en retning' i 2011. I 2013 udgav hun ' Atlanterhavet vokser'. I foråret 2017 udkom ' Spor efter fugle'.NATUREN I VÆRKET Fra ' Spor efter fugle'vi kan bedst lide kaktusafdelingen i den botaniske have, aldrig har vi set så mange forskellige kaktus, kuglerunde og lysegrønne eller buskadsagtige, vildtvoksende med fangarme der strækker sig hen over stien vi sidder på en bænk og spiser vores sandwich meget hurtigt, nervøse for at blive opdaget det er forbudt at spise medbragt mad i haven pas på, siger han. jeg gemmer sandwichen i rygsækken mens to ansatte kører forbi på en havetraktor vi snakker om de spor man kunne efterlade uden at tænke over det. hvis man tabte nogle krummer en skive tomat. om det ville medføre en voldsom forstyrrelse af økosystemet. én ting er at vi har taget madpakke med men hvad nu hvis alle gjorde det.
NATURKULTUR INTERVIEW Vild natur siger ikke digter Julie Sten-Knudsen noget særligt. Det er i mødet mellem naturen og mennesket - og i den nære kamp mod dræbersnegle - at det bliver interessant, fortæller hun i første del af en serie om naturens comeback i kulturen.
Bandekrigen i København ser ud til at løbe løbsk, og der er ifølge eksperter ikke udsigt til en effektiv måde at stoppe den på hurtigt.I 1990erne var forsvarsadvokat Thorkild Høyer med succes mægler mellem Hells Angels og Bandidos i den store nordiske rockerkrig. Men den rolle skal vi ikke forvente at se ham i i den aktuelle bandekrig i København, siger han.»De forskellige parter skal først og fremmest ønske at stoppe konflikten, før man kan begynde at mægle.Og det har jeg ikke set særlig tydelige tegn på i den nuværende konflikt.Det virker snarere som om, at man er i et tidligt stadie af konflikten, hvor det gælder om at vise, hvem der kan pisse længst,« lyder det bramfrit fra Thorkild Høyer.Københavns Politi måtte i går morges gå offentligt ud og advare især unge mænd i alderen 17-25 år mod at bevæge sig rundt på Nørrebro.De to grupperinger i bandekon-flikten kan nemlig ikke identificere hinanden, og bl. a. derfor er to tilfældige borgere blevet ramt af skud inden for det seneste døgn.Chefpolitiinspektør ved Københavns Politi Jørgen Skov erkendte samtidig, at det er nærmest umuligt for politiet at forhindre det, når unge mænd i bandekonflikten vil dræbe hinanden. Den melding er ikke set siden Anden Verdenskrig.Dialog skal i gangProfessor og forsker i bandekriminalitet Line Lerche Mørck har fulgt den udvikling, bandekriminalitet har undergået siden 1998.Hun er ikke i tvivl om, at det er helt nødvendigt at sætte massivt ind med gadeplansmedarbejdere, der kan give gode råd og få dialogen i gang mellem grupperingerne.»Tidligere var man bedre til at skabe det, jeg kalder grænsefællesskaber, dvs. ansætte gadeplansarbejdere, der så at sige havde et ben i hver lejr. De havde føling med, hvad der skete, og kunne gå i dialog med grupper i konflikt og dermed ofte forebygge, at det eskalerede,« siger Line Lerche Mørck og fortsætter: »Samtidig var der lokale bydelsråd, hvor der var kort afstand mellem gadeplansmedarbejderne og dem, der bestemte. Men bydelsrådene blev nedlagt, og i dag har Københavns Kommune en benhård ansættelsespolitik, hvor de prioriterer folk med høje uddannelser, der til gengæld ikke har rod i miljøet.Der er stadig nogle få, der også ansættes fra de lokale områder, men de har sjældent legitimitet til at gå ind og arbejde med så svære opgaver som f. eks. konfliktmægling, bl. a.fordi de ikke har samme politiske og ledelsesmæssige opbakning som tidligere.Tendensen er nu, at kommunen vil klare det hele selv, og det samme har været politiets holdning.Man samarbejder ikke så gerne med mennesker, der selv er vokset op som rødder i områderne, eller med nogle, der har en fortid i bandemiljøet.Derfor står vi i dag uden tilstrækkeligt med medarbejdere, der er ' street wise' - nogle, der kan aflæse miljøet og konfliktmægle,« tilføjer hun.isk@bt.dk baa@bt.dk 
BANDER Politiet advarer nu alle unge mænd i alderen 17-25 år mod at færdes i området omkring Nørrebro i København. Det sker, efter at to uskyldige er blevet ramt af skud.
Både Københavns Politi og PET undervurderede tilsyneladende situationen under forberedelserne til politiindsatsen ved sidste uges demonstration, som markerede tiårsdagen for rydningen af Ungdomshuset på Jagtvej 69.Sådan lyder kritikken fra flere anonyme kilder i politiet, som Ekstra Bladet har talt med.- Vi var alt for få betjente den aften. Derfor kunne vi ikke gøre meget, da demonstranterne begyndte at smadre butikker langs ruten på Nørrebro, siger en kilde til Ekstra Bladet om demonstrationen, der blandt andet resulterede i anholdelser af ni personer og hærværk for flere tusinde kroner på Nørrebrogade, da vrede unge tørnede sammen med politiet.Københavns Politi opløste demonstrationen ad to omgange, efter at demonstranterne blev mere voldsomme.- Først da begyndte der at komme forstærkninger til os fra andre politikredse, lyder kritikken fra betjentene, som mener, at politi-indsatsen skulle været håndteret bedre.Det blev ret vildtDet er blandt andet det faktum, at man fra politiledelsens side valgte kun at indsætte i omegnen af 120-140 betjente.Til sammenligning indsættes det dobbelte antal betjente en gang om måneden, når medlemmer af den antiislamiske organisation For Frihed (Pegida) går march gennem København, og moddemonstranter fra venstre-fløjen følger dem.Derudover havde man ifølge kilder i første omgang kun indsat en transportvogn med plads til seks anholdte.Politiinspektør ved Københavns Politi Peter Dahl bekræfter, at demonstrationen på Jagtvej gik vildere for sig, end politiets ledelse havde regnet med.- I bagklogskabens klare lys kan man altid sige, at vi var for få. Men ved demonstrationer som den her arbejder vi ud fra konkrete efterretninger, og der var ikke noget, som antydede, at det ville gå så galt, som det gjorde, siger politiinspektøren, som omvendt mener, at man hurtigt fik tilkaldt forstærkninger, da situationen eskalerede, og demonstranter begyndte at udøve hærværk mod forretningerne på Nørrebrogade.- Hvorfor var der sat færre betjente ind, end når politiet dækker en Pegida-demo? - I Pegida-demonstrationer ved vi, at der er mod-demonstranter, og det kræver derfor altid flere politifolk.Ved de demonstrationer bliver der helt åbenlyst lagt op til konfrontationer.- Men onsdagens demonstranter kommer jo fra samme fløj. Kunne man så ikke forvente den samme adfærd? - Vi var godt klar over, at det kunne eskalere, men at det var i det omfang, det kom bag på os.cama@eb.dk 
Københavns Politi og PET undervurderede tilsyneladende situationen, der udviklede sig til ballade på Nørrebro.
For 13 år siden overbeviste Restaurant Kiin Kiin københavnerne og sidenhen Michelin-guiden om, at et thailandsk køkken på Nørrebro kunne nå gourmethøjder. Sidenhen er Kiin Kiin blevet et veritabelt imperium med 12 spisesteder og endnu flere takeaways, og i 2016 åbnede Kiin Kiinfolkene den vegetariske gourmetrestaurant VeVe på Østerbro. VeVe står for Vegetarisk Verdenskøkken, og selv de mere konservative carnivorer måtte nu sande, at det kødfri køkken ligeledes kunne nå de højere luftlag.Derfor virkede det jo som en decideret god idé med en aflægger - en VeVe Bistro, hvor den vegetariske kongstanke ikke kun er til dyre dage (en menu på Restaurant VeVe koster 750 kr.), men hvor man for en hel del færre penge kan smutte forbi til en vegetarisk (h) verdagsret. Og hvorfor ikke på Fælledvej, en sidegade til Nørrebrogade, der i disse år boomer med gode og prisvenlige restauranter? Vi mødte op til en kødfri mandag og blev venligt bænket i den lidt dunkle kælder. Jeg syntes, 4-retters menuen til 300 kr. lød som et fint tilbud, og lun auberginedip med knækbrød kom på bordet.Dippen var rustik, spicy og aromatisk, men manglede måske lidt cremethed, ligesom knækbrødet manglede knækket.Min medspiser gik a la carte og kastede sig sultent over to snackserveringer: kroketter med oliven og brændt hvidløgsmayo (75 kr.) og løgchips med kikærtemos (45 kr.).Der findes få ting så dejlige som at dippe.Jeg kunne dippe mig igennem et helt måltid. Men selv med så stor en dipglæde blev de to serveringer en smule kedelige.For selv om den brændte hvidløgsmayo var god, smagte kroketten af for lidt og slet ikke af oliven. Kikærtemosen var bleg i smagen, så den ellers udmærkede løgchip kom på overarbejde. Fedt i fadt, konstaterede min medspiser slukøret, og det måtte jeg give ham ret i.Min menuforret var nogle skiver appelsin med granatæble, pinjekerner, en olie-eddike-dressing, nogle (for) tykt skårne løgringe og en appelsingranita, altså en krystalliseret sorbet, på toppen.En frisk, men også lidt pudsig og ikke videre elegant servering.Min gæst var heller ikke udelt begejstret for sin porreterrine med peberrodsdressing (75 kr.), der ud over at have et godt bid i porren var en lidt grov affære.På siden lidt rucola og tynde skiver af æble.Teknisk fejl i kartoffelmosenJeg havde sneget en ekstra ret ind i menuen af den simple grund, at jeg ikke ejer staminaen til at modstå en Waldorfsalat (75 kr.). Med knaset fra blegselleri, fedmen fra fløde og mayonnaise, bitterheden fra valnød, sødmen fra vindruen og syren fra æblet er det en både pervers og perfekt sideservering.Jeg var spændt på, hvordan køkkenet ville løse opgaven med at omdanne Waldorfsalaten, der traditionelt bliver serveret til vildt og første gang på hotel Waldorf Astoria i New York, til en selvstændig ret. Og det kunne virkelig have været spændende. Hvis altså ikke knaset i blegsellerien døde i en lang, svært spiselig mandolinudskæring, hvis ikke valnødderne var tykt karamelliserede og lignede buttede bolsjer, og hvis ikke syren - nej, ikke syren, surheden - havde overdøvet godheden fra fløden i den tykke creme.Det var ikke en rar servering.Heldigvis gik det bedre med min hovedret: en svamperagout med kartoffelmos.Ragouten med champignoner og østershatte var virkelig god, intens og dyb, og kartoffelmosen smagte godt, men var både en smule lang og en smule slimet. Det sker, hvis man enten bruger en forkert kartoffelsort, hvis kartoflerne er kogt med salt, eller hvis kartoflerne piskes med foodprocessor eller elpisker.Uanset hvad bør en så teknisk fejl ikke ske i et professionelt køkken.Der blev rift om den ragout, for min gæst havde bestilt tagine (125 kr.), og det var en ret så ringe, at vi endte med at lade den stå og i stedet dele ragouten. Tagine er en nordafrikansk tilberedningsform, hvor diverse råvarer bages i et lerfad med kegleformet låg - en tagine. Resultatet er ofte en aromatisk, krydret og direkte mundvandsskabende fornøjelse, når låget tages af lerfadet.Denne aften var det en lidt anden oplevelse.På VeVe havde man kombineret diverse rødder med courgetter, mandelsplitter, fersken og oliven. Måske en god idé på papiret, hvor søde frugtelementer kan gøre underværker i det salte køkken.Men det var svært at finde det oplagte møde mellem courgette og fersken, og hele retten smagte af en kvalm-sød appelsinsauce, hvor de grønne oliven blandede sig fælt med orangesmagen.Nej tak til kapselkaffeMin gæst trængte ikke til mere sødt oven på taginen, så min menudessert - en basilikumis med hyldeblomstskum - blev bordets eneste. Skummet agerede dog kun skum i det sekund, det tog tjeneren at udtale ordet. Derefter var der blot en meget sød væske tilbage og en dessert. der både smags-og teksturmæssigt rodede.Vi bestilte afslutningsvis en kop kaffe og fik serveret en Nespresso til 40 kr., og det synes jeg ikke, en kapselkaffe skal koste.Ligesom jeg egentlig ikke synes, at kapselkaffe hører hjemme i et professionelt, ambitiøst køkken.Det var ikke en stor aften på VeVe Bistro, og det kan undre, at moderskibet VeVe på Dampfærgevej har lyst til at dele navn med sin noget forslåede aflægger.Dog skal det siges, at vi aftenen igennem oplevede effektiv, venlig og vidende betjening fra vores to engelsktalende tjenere, og at VeVe på drikkevarefronten er absolut godt kørende med gode øl fra Mikkeller og velvalgte vine fra Niche vine, hvor især en orangevin, en Bella Vignole fra 2015 fra Macchiarola, gjorde indtryk.Men med en hel menu uden én eneste rigtig god servering og et par enkelte decideret dårlige retter, farvet af lidt besynderlige kombinationer og klare tekniske fejl, er det svært denne aften at kvittere med mere end to hjerter til det vegetariske verdenskøkken på Fælledvej.ibyen@pol.dk Det var ikke en stor aften på VeVe Bistro, og det kan undre, at moderskibet VeVe på Dampfærgevej har lyst til at dele navn med sin noget forslåede aflægger.
På trods af effektiv betjening og glimrende drikkevarer er VeVe Bistros nye vegetarkøkken på Nørrebro en rodet affære.
Syv år. Tænk, er der virkelig gået så lang tid«. Søren Pilmark ser oprigtigt overrasket ud, da jeg nævner, hvor mange år, der er gået siden hans seneste engagement på et teater.Faktisk har han ikke spillet en egentlig teaterrolle, siden han gav liv til Professor Higgins i musicalen »My Fair Lady« på Det Kongelige Teater. Det ligger helt tilbage til 2010. Det er lang tid. Målt i en skuespiller-karriere er det næsten en evighed. Men for Søren Pilmark var pausen nødvendig.»For 1s 0-15 år siden stoppede jeg op og tænkte: Er det virkelig det her, du vil blive ved med? Jeg synes, at jeg havde prøvet enormt mange ting, og jeg følte mig vanvittigt privilegeret.Det betød også, at jeg havde været i de felste hjørner afbranchen. Filmroller. teaterroller.Medvirket i TV-serier. Comedy-shows. Optrådt solo. Tryllet. Det havde jeg alt sammen prøvet,« fortæller Pilmark, der også stoppede op, fordi han kunne. Gennem årene havde han samlet sig en opsparing, der gjorde det muligt at sige nej. Men den mulighed, det privilegium at have råd til at vælge fra, kan faktisk også være svær at administrere.»Jeg siger ikke, at folk skal have ondt af mig.Men det er klart, at du tænker anderledes, hvis du er en ung kunstner med tre sultne børn og et koldt værelse. Min situation var anderledes, og der skulle noget andet til, før jeg sagde ja.Jeg kunne tillade mig at sætte spørgsmålstegn ved det hele, og det gjorde jeg så«.Før Søren Pilmark trak stikket, er der gået over 40 år med dansk teater. Den københavnske skuespiller er uddannet ved Aarhus Teater i 1977. Hurtigt blev han del af ensemblet på Det Kongelige Teater, hvor han spillede så forskellige ting som succeskomedien »Marx og Coca-Cola« og Holbergs »Erasmus Montanus« samt flere store roller på de andre scener.I 80erne var han sammen med Per Pallesen danskernes foretrukne show-mand. Deres kombination af musik og løjer vandt udenlandske priser og gjorde dem til darlings i opsvingstidens sladderpresse. Rollen som atomfysikeren Werner Heisenberg i Betty Nansen Teatrets »København« førte til både Reumert og Teaterpokal.Publikum elskede ham, anmelderne roste ham. Ord som ro, præcision og troværdighed går igen i deres kritik. Da Pilmark fyldte 50, kaldte Berlingskes anmelder ham tilmed for »dansk teaters vidunderbarn«. Og så var der DSB-reklamerne, som nok har gjort sit til, at Pilmark kunne spare op. Gennem ti år dannede han par med Harry Bahnsen, den pelsede DSB-bamse, der klart hellere ville køre Taunus end tage toget med Pilmarks karakter. Det var sjovt at lave, siger Pilmark i dag. Også selvom reklame-jobbet ikke var lige populært overalt i branchen.»I begyndelsen var der kolleger, der gik over på den anden side af gaden, når de så mig,« husker han.Men Pilmark går ikke op i fint og ufint. Hvis det fungerer, er det godt. Samme tanke ligger bag den nok største succes i hans karriere, nemlig komediekvartetten »Ørkenens Sønner«, som stadig kører den dag i dag med Niels Olsen, Henrik Koefoed og Asger Reher om bord.Det er simpelthen for sjovt at lade være.»Ørkenens Sønner blev dannet af ren og skær lyst i 1991, da vi alle sammen var nogle pæne, dannede drenge, der synes, at det var frækt at sige pik og kusse. Siden er vi jo blevet overhalet både indenom og udenom,« fortæller Søren Pilmark og fortsætter: »Det handlede om lyst, og det gør det stadig.Vi er ved at dø af grin under prøverne, men det er også enormt hårdt arbejde. »Ørkenens Sønner« er en soufflé. Hvis ikke timingen og musikken passer, så klasker det sammen. Så er der ingenting indenunder. Ingen struktur.Men det bygger på en ægthed, som man skal leve af som skuespiller«. Søren Pilmark understreger, at det ægte og oprigtige er noget af det, der gør det værd at gå op på scenen eller stille sig foran kameraet.Det lærte han for længe siden. Trods mange roser, har han nemlig også prøvet det modsatte.»Allerede under prøverne på TV-serien »Gøngehøvdingen« kunne jeg mærke, at noget var galt. Og da den så kom på TV og fik elendig kritik, startede det hele forfra. På avisernes forsider stod der »Gøngehøvdingen er lort«. Der kunne lige så godt stå »Pilmark er lort«. Det var jo mig, der bar serien,« husker Pilmark om DRs drama, der fik læsterlige klø, da den havde premiere i 1992.»Det er en del af det, der gør det så svært.Min hustru sagde engang: Det må være dejligt at blive rost på forsiden af aviserne. Og jeg svarede: »Ja, men tænk lige, hvordan det ville føles, hvis aviserne skrev, at du var dårlig til at dit arbejde!« B ehovet for lidt ro og mindre opmærksomhed var også en del af grunden til, at Pilmark holdt den pause. For den private mand var det vanvittig hårdt at være i fokus. Han kvier sig ved at give interview - især et langt et, som det han er nu er i gang med -og han er ikke typen, der soler sig i pressens interesse. Derfor er de sidste år gået med at skrive på projekter, han helst vil holde for sig selv. Og på at instruere kortfilmen »Helmer &amp; Søn«, der blev nomineret til en Oscar i 2006.Fællesnævneren for det, han har lavet er, at han selv bestemmer. Og at han får mindst mulig opmærksomhed.»Pludselig kunne jeg mærke, hvor dejligt det var at være ud af fokus. Jens Kistrup skrev engang: »Gad vide om det altid har været nemt for Søren Pilmark at have det så let«? Men sådan ser jeg det slet ikke. Hold nu kæft, hvor jeg synes, at jeg har kæmpet. Jeg lever at være synlig uden at kunne lide at være det. Og med tiden har jeg har haft mindre og mindre lyst til den del af jobbet. På et tidspunkt havde jeg været så mange steder, at jeg var bange for, om jeg ville møde en, der spurgte, om jeg ikke også snart skulle udgive en kogebog,« siger Søren Pilmark.Og så kom den altså, pausen. Pilmark forsvandt.før tilbuddene gjorde det. Rygterne vil vide, at han ofte var det første valg, når en rolle skulle besættes på en af Københavns største scener, men at svaret altid var det samme.Nej. Som med tiden blev til et måske.Med eftertænksomheden kunne Pilmark nemlig også mærke, at det var vigtigt for ham, at det var arbejde med det, han var bedst til.Som den gamle læresætning om, at teaterlivet kræver både flid, talent og hårdt arbejde »Men talent skal holdes ved lige,« siger Søren Pilmark.»Og så kan det godt være, at du møder folk, der siger, at det bare er ligesom at cykle og jaja, det er da rigtigt nok. Noget af det sidder på rygraden. Men du bliver altså også hurtigere til at cykle, jo oftere, du gør det«. Derfor valgte Pilmark at sige ja til en mindre rolle som Mussolini-figuren Napolini i Nikolaj Cederholms opsætning af »Diktatoren«. En dramatisering af Chaplins stumfilm, der på en måde forudså Hitler og 2. verdenskrig. Og det var helt bevidst.»Det er da fantastisk ikke at skulle trække hele læsset«. Det skal Olaf (Johannessen, red.) Jeg skal bare være med på holdet. Det giver en frihed og det kan jeg godt lide.« Søren Pilmark smiler. Ideen om at være del af et hold og at tage en lille bid af teaterkagen i stedet for at kaste sig sultent og grådigt over branchens største tilbud, passer ham godt.»Der kan være mange grunde til at sige ja.Det kan være stykkets beskaffenhed eller et særligt hold. Men jeg ville gerne arbejde med Nikolaj Cederholm. Og da direktøren fra Nørrebro Teater så også ringede og sagde, at jeg var verdens ottende vidunder, faldt jeg for smigeren, og så var det svært at sige nej. Og så savnede jeg en teaterfamilie. Jeg savnede at komme ind og sige »hej« og »hvordan går det«. Og jeg savnede at blive mindet om, hvor svært det er. Det skaber en stor kærlighed at se de andre på scenen. Når jeg kommer hjem, er jeg en hård dommer, også over for mig selv, men jeg har en kæmpe kærlighed til skuespillere.Jeg synes faktisk, at man skal rejse sig og klappe, bare fordi de går ind på scenen«.Den hårde dommer indeni Pilmark kommer også til udtryk, når han taler om det generelle danske teaterlandskab.Selvom han ofte går ind og ser, hvad der sker, er det alt for sjældent, at han for alvor bliver imponeret. Og det irriterer ham. På trods af, at han ved, hvor svært det er.»Jeg forlanger kun een ting, når jeg går i teatret.Jeg vil blive berørt. Der skal være et tidspunkt i løbet af aftenen, hvor jeg glemmer mig selv og ikke tænker på, om jeg fryser eller sveder eller om jeg sidder dårligt. Men når jeg går i teatret, er der langt mellem snapsene. Hvis jeg ser en virkelig god forestilling på en sæson, er det højt sat. Det er vanvittigt svært at lave teater. Det er næsten umuligt at få til at fungere.Når det så er sagt, så er der jo intet bedre end godt teater. Når det fungerer, er det bedst,« siger Pilmark, der er fuldstændig ligeglad med at tale om vigtigheden af teatret. Det er vigtigt, hvis det siger dig noget. Hvis det ikke siger dig noget, kan selv klassikerne pakke sammen.Punktum.»Der er altid nogen, der siger, at Holberg er vigtig og at han fortæller os enormt meget om, hvor vi er i dag. Op i røven. Det siger os noget, hvis det er ærligt og oprigtigt. Ærlighed og oprigtighed er i virkeligheden de bedste ord«. Pilmark nævner et eksempel på, hvor han selv har mødt det. Ud over arbejdet med »Ørkenens Sønner«, kan det komme til udtryk på gaden: »Jeg blev engang stoppet op af en murer.Jeg tror tilmed, at han havde en lille skid på.Han slog mig på skulderen og sagde: »Godt gået, Pilmark«. Jeg levede på det i flere dage.Det kan være, at det var mine bukser, han mente, men jeg valgte at tro, at det var mit arbejde, han mente«.saal@berlingske.dk »Jeg siger ikke, at folk skal have ondt af mig. Men det er klart, at du tænker anderledes, hvis du er en ung kunstner med tre sultne børn og et koldt værelse.Min situation var anderledes, og der skulle noget andet til, før jeg sagde ja. Jeg kunne tillade mig at sætte spørgsmålstegn ved det hele, og det gjorde jeg så«.
For ti år siden var han her og der og alle vegne. Men så trak Søren Pilmark pludselig stikket. Nu er han tilbage i sin første teaterrolle i mange år. »Det skal være sjovt. Ellers siger jeg nej tak,« forklarer han.
Den væg har jeg lige malet - vi kalder den fødselstunnellen«, fortæller Ariane Veiergang entusiastisk, mens hun fører hånden hen over en skrigende lyserød væg. Vi står i gangen på LiteraturHaus - eller måske: i livmoderen på det nye LiteraturHaus, der netop nu befinder sig i en rivende udvikling. Ariane er en af de kreative kræfter bag.Det er en af de der kolde og klare martsdage. Solen er ved at gå ned over et febrilsk myldrende Nørrebro. Den lille enklave Møllegade emmer også af aktivitet, men på en engageret, langsommelig måde. I kælderlokalet er der pejs, gamle genbrugsmøbler og et stort åbent køkken - meget hjemligt. Ariane serverer kaffe, men den glemmer vi hurtigt. I stedet begynder hun at fortælle, mens vi vandrer rundt i den gamle kirke.»Kælderen her er ugentligt scene for en litterær salon med både etablerede og uetablerede forfattere - typisk tre oplæsere hver gang. Der er altid folkekøkken inden, og det hele er drevet af frivillige«.Vi står længe i ' fødselstunnellen' og taler om badeværelserne, for de fortæller, som hun siger, husets historie: »Det er en ret fantastisk historie. Huset blev bygget i 1892 og fungerede som metodistkirke indtil starten af 1990' erne, da det blev opkøbt af en homoseksuel norsk mand. Han gjorde kirken til sit hjem, og transformerede den til et kæmpe queerpalads«. Og hvornår blev det så til litteraturhus? »Efter den tidligere ejers død var huset i et par år hjemsted for en gruppe christianitter og teaterfolk, inden Paul Opstrup købte det, og efter tysk forbillede omdannede det til litteraturhus i 2005. Han har drevet det som enmandsforetagende i 11 år. Og ja, så er der jo indsat ny kunstnerisk ledelse her i september 2016«, siger hun - tydeligt begejstret over det sidste.I efteråret omlagde huset sin ledelsesstruktur.Det blev til en vaskeægte solidarisk andelsforening - »med fælleseje og det hele«, som hun siger.Det fungerer sådan, at andelshaverne vælger bestyrelsen, som så udpeger den kunstneriske ledelse, forklarer hun. Siden september har den bestået af fire unge kvinder. Det hele er stadig nyt, det er tydeligt. Fra april bliver fire til to, når den kunstneriske ledelse overdrages til Ariane og norske Henny Hagerup, der til gengæld investerer al deres tid i projektet.Nye tiltag på tværsVi bevæger os op på balkonen. Ovenpå er der en kvist, men den vil hun helst ikke vise frem. »Vi bruger det bare til opbevaring, det er helt smadret«, fortæller hun med tydelig ærgrelse i stemmen.»Oprindelig ville vi etablere nogle skrivepladser for forfattere, hvor de kunne komme og arbejde, men det blev desværre ikke godkendt af brandmyndighederne«. Fra balkonen er der udsigt til det tidligere kirkeskib. Et kor har sikkert huseret her engang, men som det står nu, ligner det mest bare et loftsrum med flyttekasser og stakke af gamle bøger.Men også her er der store visioner.»Det er et rum, vi aldrig har brugt, men nu er vi i gang med at etablere et fast udstillingssted, en art white cube.Det er et af de projekter, der fylder rigtig meget«. Den første udstilling hedder ' Holy Matter' og lever i den grad op til de hellige rammer.»Det bliver en udstilling, der på tværs af genrer undersøger kunstens og litteraturens forhold til tro. Eksempelvis er der tilknyttet poesioplæsninger med Olga Ravn, Mirian Due og Ida Marie Hede«, fortæller hun.Er det tværæstetiske noget, I gerne vil være med til at fremskynde? »Ja! At få andre kunstformer ind i huset, og bringe det i samarbejde med litteraturen, det har vi stort fokus på.Det handler grundlæggende om at gøre huset til et mere levende sted«, siger hun, mens vi bevæger os ned i salen.Et par caféborde med lilla velourduge står i midten af det støvede lokale.»Der er meget på listen over projekter«, konstaterer hun, mens hun svinger armen rundt i den mennesketomme sal.»Det er jo virkelig slidt. Vi er i gang med at søge penge til en gevaldig makeover«. I får ikke driftsstøtte? »Vi får ingen driftsstøtte, nej, det har huset aldrig fået. Vi søger støtte til hvert enkelt projekt - hver gang!«. En tydelig træthed tegner sig i ansigtet, inden hun fortsætter med et ambivalent smil.»Vi arbejder på at få en fast driftsstøtte, men det er også en balancegang, for vi vil jo også gerne være uafhængige, som vi er nu. Det er svært, for med driftsstøtte vil de jo formentlig også have noget indflydelse, bestemme lidt, du ved. Lige nu finansierer vi driften ved at leje det ud til private arrangementer«.Et litterært fællesskabTilbage i kælderen taler vi videre om visionerne bag den nye struktur.Hvad skal man lægge i, at I nu er en andelsforening - ud over det rent formelle? »Det er med til at brede viften ud, så flere får indflydelse på husets profil og indhold. Det skal være mere åbent og inkluderende - et litterært mødested! Der skal være plads til de etablerede forfattere, men vi tænker det også som en slags kunstnerisk laboratorium, som et sted, hvor der er plads til, at spirende forfattere kan udvikle sig og blive opdaget«. Huset har for tiden 25 frivillige tilknyttet.At skabe et stærkt frivilligt fællesskab er noget, de har arbejdet hårdt på, forklarer hun. Den anden kunstneriske leder, Henny, er dukket op i mellemtiden.Hun kommer ud fra kontoret, hilser og begynder så at rydde op i køkkenet. »Det er jo ligesom et ekstra hjem. Meget af tiden går altså også med at betale regninger og vaske op«, siger hun med et skævt smil.I aften holder Gertrude Stein Selskabet åbent møde i kælderlokalerne. På gaden udenfor er folk begyndt at stimle sammen omkring Møllegades Boghandel, hvor der også er planlagt et litterært arrangement. 20 meter længere nede ad gaden ligger ark books, endnu en boghandel. De tre arbejder blandt andet sammen om afviklingen af de litterære gadefester Lyse Nætter, der er løbet af stablen de seneste tre somre.Hvordan er samarbejdet med de andre litterære foretagender i gaden? »Det er godt, virkelig godt! Vi har stort fokus på det, og det skulle gerne blive endnu mere vidtrækkende. Vi hjælper hinanden, arbejder på tværs og skaber noget sammen. Møllegade skal opfattes som det litterære knudepunkt i København. Vi har endda et fælles hashtag, # moellegadelitt«, siger hun smågrinende.»Alt skal gentænkes og genopfriskes«, skriver I på jeres hjemmeside. Det lyder lidt som en kritik af den måde, huset hidtil har fungeret på? »Det skal ikke ses som en kritik, men huset bar måske lidt præg af at være et enmandsforetagende - det blev drevet meget alene, og det gjorde måske, at det blev lidt støvet. Vi følte, at fornyelsen krævede yngre kræfter med andre forbindelser, med en anden tilknytning til litteraturen«. I skriver også, at I vil være et uafhængigt sted med højt til loftet. I betragter ikke jer selv som en institution med et særligt litteratursyn? »Vi vil gerne have et stort råderum, beslutte i fællesskab og undgå en hierarkisk styring af stedet. Vi forsøger at undgå at blive en institution, men selvfølgelig er vi mennesker med forskellig smag og holdning til litteratur og kunst, men altså, intentionen er, at gøre det så åbent og forskelligartet, som vi kan. Litteratursalonerne hver torsdag er et godt eksempel. Det spænder virkelig bredt«.Mere politik, mere debatI jeres manifest skriver I, at litteraturen kan ændre verden. Betragter I jer selv som idealister? »Ja!«, siger hun uden at tøve. Hun holder en pause, griner lidt og indskyder så: »Som jeg sagde, prøver vi at undgå et bestemt litteratursyn, men det er nok umuligt. Det, at tro på, at litteraturen kan ændre verden, er jo også et litteratursyn.Vi vil gerne være mere samfundsvendte og har blandt andet en seminarrække om revolutionær skrift på tegnebrættet. Det nye LiteraturHaus bliver mere politisk«, fastslår hun, inden hun selv samler tråden op: »Kort sagt: mere aktualitet og et større udblik - det er intentionen«. Den hyggelige atmosfære med ild i pejsen og poesi i højtalerne må ikke blive en sovepude, understreger hun.»Vi vil gerne hele tiden være opsøgende og invitere til debatterende deltagelse og faglige fællesskaber, uden at det bliver universitært. Vi forsøger at nå mange andre målgrupper end de akademiske«. For tiden arbejder ledelsen på en seminarrække om mellemøstlig kunst og litteratur, der efter planen skal forløbe hen over efteråret. Her samarbejder de blandt andet med Nasim, et netværk af akademikere og studerende med interesse i Mellemøsten, og med Trampolinhuset, et mødested for asylansøgere og aktivister.»Det kommer til at handle om oprør og regime i Syrien, om borgerkrig i Libanon, om den moderne islamiske filosofi, om feminisme i egyptisk litteratur og om den iranske revolution«, fortæller hun.Er det en del af den nye vision, at arrangementerne forløber over en længere periode? »Ja, tidligere har det hovedsagelig været enkeltstående arrangementer, og så har der været rigtig mange koncerter.Det er desværre mere krævende at skaffe midler til de litterære arrangementer.Det er ærgerligt, og det vil vi gerne ændre på med den nye struktur. Der kommer mange flere og fyldigere litterære arrangementer«. Hun er tavs, tænker sig om et øjeblik og indskyder så: »Vi er ved at udtænke ny forretningsmodel og har drømme om at få flere folk ind - lidt ligesom de planlagte skrivepladser. Det kunne være forlagsvirksomhed - eller alt muligt andet«. Hun kigger hen over bordet, indbyder nærmest til, at jeg samler tråden op og byder ind med forslag. Det hele er åbent!.mikkel.t.nielsen@pol.dk Fakta: Husets historie1892 Metodistkirken Bethania opføres.1994 Bygningen overtages af Stein og Speedy, der gør kirken til deres - meget åbne - hjem.2001 Dørene åbnes, og lokalerne indtages af christianitter og teatertolk, der kalder stedet Byens Brønd.2004 Paul Opstrup overtager med planer om et litteraturhus.2005 Den nedlagte kirke åbner som Skandinaviens første litteraturhus.2016 LiteraturHaus omlægges til andelsforening, og en ny kunstnerisk ledelse indsættes.Et udpluk fra kalenderen7.-28. april: Udstillingen ' Holy Matter' 25. april, 9. maj, 23. maj og 30. maj: Seminarrække om latinamerikansk litteratur 19. april, 3. maj og 17. maj: Psykoanalytisk Salon 31. august-3. september: Reverse.Københavns Internationale Poesifestival Læs hele forårsprogrammet på WWW literaturhaus.dk.
BØGER REPORTAGE I en årrække blev den tidligere metodistkirke på Nørrebro i København drevet som litteraturhus af én mand. Nu er huset omlagt til et andelsprojekt, der med en ny og ung kunstnerisk ledelse er i fuld gang med at støve af i krogene.
Christian Munch-Hansen er cand. mag., underviser, forfatter, musikkritiker og mangeårig Jazzhouse-fan.JAZZHOUSE I NIELS Hemmingsens Gade er et unikt spillested, der siden 1991 har været jazzens hovedkvarter i København.Som genrespecifikt regionalt spillested har det været det centrale tilløbsstykke for dansk og international jazz i bredde og mangfoldighed. Vi brugere har haft mange store øjeblikke i jazzhuset igennem årene.Men det er slut efter nytår. For tidligere på sommeren, lige op til jazzfestival og ferie, så ingen rigtig tog notits af det, kom pressemeddelelsen som en syngende lussing om, at Jazzhouse, flagskibet for jazzen i hovedstaden, skal flytte ud til langt mindre anvendelige lokaler på Nørrebro, hvor verdensmusikkens spillested, Global, holder til.Hvad er det, vi brugere, brokkerøve og fans af Jazzhouse kan lære af denne nyhed og beslutning med så store konsekvenser? For det er en nedslående nyhed, som vil føre til et markant tab for jazzen i København på flere måder, og som man ikke kan undgå at anskue i forhold til hele den drejning, som er sket på spillestedet i de senere år.HISTORISK SET har jazzen i København af gode grunde været at finde i Indre By. Det er i centrum, spillesteder igennem tiden naturligt har huset den vægtigste livejazz, og hvor både byens fastboende og besøgende publikum færdes i en blanding af kultur-, trafik-og erhvervsliv. Ikke så mærkeligt opstod der en synergieffekt mellem beliggenhed, musik og samtid, da klubben Montmartre i Store Regnegade i 60' erne og 70' erne var et af Europas jazztempler. Det fremfører jeg ikke af nostalgiske grunde, jeg er ikke engang selv gammel nok til at have været der, men som en del af en kulturgeografisk refleksion.Montmartre lå - og ligger også i dag - i en sidegade til Gothersgade, nær gågaderne i Indre By, tæt på Kongens Nytorv, Kongens Have og Nørreport. Efter stedets lukning i 1976 gik der kun måneder, før en ny inkarnation af spillestedet åbnede på jazzmiljøets initiativ og i samarbejde med den berømte værtshusejer Kaj Sørensen.Placeringen var nu endnu bedre, blot et stenkast fra Nørreport og med historiske lokaliteter tæt ved som Frue Plads med Københavns Universitet og domkirken samt området omkring Studiestræde.Oppe på et hustag på hjørnet af Nørregade sad i mange år det store neonskilt, der bekendtgjorde, at ' Flere og flere går om ad Nørregade'. Det var en reklame for det dengang populære Daells Varehus, men det pegede også skjult i retning af ' Monten' i Nørregade 41, som man passerede på vej til Dalle Valle eller videre ned til Strøget og Nytorv.MONTMARTRE I Nørregade var frem til slutningen af 80' erne et unikt spillested, hvor atter beliggenhed og musik skabte en særlig synergi. Da stedet efter Kaj Sørensens død i 1988 skrantede, begyndte folk i jazzmiljøet at se sig om efter en ny central scene for dansk og international jazz.Og det nye sted blev Copenhagen Jazzhouse i Niels Hemmingsens Gade, som åbnede i 1991 i Kvindernes Bygning i smørhullet lige over for Helligaandskirken, fem pissestråler fra Strøget.Jazzhouse havde og har en dejlig stemningsfuld beliggenhed og charmerende lokaler af en vis størrelse og med en vis fleksibilitet. Det har således i 26 år udgjort jazzens flagskib i København og er med rette en institution.At man nu vælger at flytte Jazzhouse til en så perifer adresse som Nørre Allé 7 på Nørrebro, vil være et kæmpe tab for jazzens synlighed både bogstaveligt og symbolsk som ansigt udadtil i byen. Og det vil være et væsentligt tab af selve rammen om de musikalske aktiviteter. Kvindernes Bygning i Niels Hemmingsens Gade har den rette og centrale beliggenhed, den historiske tyngde og et arkitektonisk interiør, som er den centrale jazzscene i København værdigt.Både de ydre og de indre rammer får jazzen på ingen måde tilbage med den rektangulære tidligere gymnastiksal, som huser Global med mindre plads og på alle måder mindre charme i en baggård, klemt inde mellem beboelsesejendomme bag Sankt Hans Torv, langt fra centrum. Det er ganske enkelt lousy.Har nogen bemærket, at jeg indtil videre har antaget, at Jazzhouse faktisk er jazzens sted, for det er det vel? Den lader vi lige hænge et øjeblik, mens vi ser nærmere på flytteplanerne. Grundargumentet i den pressemeddelelse, som Jazzhouse har udsendt, bæres af mantraet ' Mere musik for pengene'.Og sandt er det, at man reelt vil spare penge med et billigere lejemål og derved frigive midler til koncertproduktioner.Men det er i dybere forstand et skinargument.For naturligvis er det dyrt med et centralt lejemål i København, det kommer næppe bag på nogen. Og det bør der være råd til.Vi taler om jazzens centrale scene, jazzens ' kongelige teater', jazzens ' skuespilhus', som med stolthed bør være rammen om netop den særlige improvisatoriske kunstart. Derfor er der basalt set også tale om et kulturpolitisk svigt af stat og kommune samt jazzhusets bestyrelse, alle dem, der sidder i de besluttende råd, når man vil sammenlægge de to spillesteder for at effektivisere driften. Det hævdes fra Jazzhouses side, at det ikke er for at spare, men hvorfor ellers forringe rammerne om musikken? Hvor uendelig mange flere millioner postes der ikke i drift og opretholdelse af de mange dyre koncertsale og orkestre inden for den klassiske musik, som heller ikke er rentable på markedsvilkår. Men de skal naturligvis støttes, fordi vi i Danmark har en stærk kulturpolitik og et demokratisk overskud, der tilgodeser, at de definerende musikformer skal have en position i kulturlivet.HVIS VI SKULLE overføre argumentet om ' Mere musik for pengene' på den klassiske musik, kunne man lave tankeeksperimentet, at vi flytter Operaen til et billigere hus, eksempelvis Østre Gasværk på Østerbro, hvilket kunne frigive millioner til flere og dyrere opførelser.Det kunne ske med flotte ord om sammenlægning og symbioseeffekt. Der er godt nok mindre plads og fleksibilitet, og Gasværket ligger ikke centralt, men vi kunne jo få meget mere ' indhold' for pengene! Hvis planerne om flytning af Jazzhouse effektueres, er der tale om et kæmpe tab for jazzscenen i København. Tab af en hæderkronet historisk lokalitet. Tab af central beliggenhed med adgang via Indre Bys unikke og befolkede gågader.Tab af et spillested med passende plads og fleksibilitet.Tab af rummets gode lyd, atmosfære og charme.Endelig er det et kæmpe symbolsk nederlag for jazzen, at det ikke kan lade sig gøre i velbeslåede Velfærds-og Kulturstøttedanmark at sikre denne centrale scene i Niels Hemmingsens Gade.Hvis man endelig skulle flytte, burde man finde en for alvor egnet og centralt beliggende bygning og rykke Global derind sammen med jazzen. I så fald kunne der være tale om et nyt kraftcenter for jazz og verdensmusik i København.Men udflytningen af Jazzhouse til Nørre Allé er først og fremmest opportun for spillestedernes ledelser, ikke for jazzen i byen. Det er en ' rævekage', bagt og besluttet bag lukkede døre som en intern politisk manøvre mellem spillestedernes ledelser og de bevilgende myndigheder.Burde en så væsentlig beslutning ikke have været genstand for en høring ude i jazzmiljøet blandt stedets brugere og sympatisører, som kunne have medind-flydelse i processen med tilkendegivelser ud fra flere alternativer og scenarier? Åbenbart ikke, for flytningen er blot det seneste strategiske ryk væk fra jazzen i København og en yderligere centrering om et mere undergrundspræget publikum, som husets ledelse har henvendt sig til med de seneste års repertoire.Der har været heftig debat om Jazzhouses kunstneriske profil, som har bevæget sig stadig længere væk fra egentlige jazzkoncerter til en dyrkelse af, hvad daglig leder Bjarke Svendsen har kaldt »radikal samtidsmusik«. Det generelle reaktionsmønster fra Jazzhouse' side har været at afvise enhver kritik og hævde husets egen progressive ånd og nytænkning.HVEM ER DET, udflytningen af Jazzhouse til Global umiddelbart gavner? Ja, Bjarke Svendsen er såmænd daglig leder af både Jazzhouse og Global. Han behøver efter nytår ikke at udføre den magiske kunst at være to steder på én gang. Der er fundet en løsning på et kunstigt skabt behov.Også en anden må være glad, nemlig musikchef i Global Peter Hvalkof, som også står for verdensmusikken på Roskilde Festival.Svendsen og Hvalkof kommer ud af det samme netværk. Talte nogen om centralisering og konsolidering af magt? Det er et af Bjarke Svendsens spin-numre, at han i offentlige skrivelser og udtalelser har fordrejet virkeligheden, så det ser ud, som om det kun er via hans egne ideer, at spillestedet kan være samtidsorienteret og udviklingsorienteret. Men ingen har nogensinde ønsket, at Jazzhouse skulle være andet.Svendsen har åbent italesat sin retræte, i forhold til hvad han med et stigmatiserende udtryk har kaldt »essentialistisk jazz«. Han anvender her et selvopfundet akademisk begreb som modsætning til en samtidsrelevant linje. »Vi har ikke lyst til at være den absolutte gennemsnitlighed«, har han frækt udtalt i denne debats kontekst. Og nu har han fået carte blanche af sin bestyrelse og Kunststyrelsen til i rammeaftalen for 2017-2020 at afsværge den brede jazzscene, som stedet ellers før var forpligtet til at støtte.»Jazzhouse skal ikke længere kun varetage én genres interesser«, har Svendsen udtalt i sin historieløse affejning af jazzen som en unik improvisatorisk kunstform i verdenskulturen.Han vælger her at se stort på, at jazz ikke kan begrænses til en genre, for det er en pluralistisk musikform, der hele tiden trækker på et væld af genrer og stilformer.TIL TRODS FOR kritik fra musikere, lyttere, anmeldere og branchefolk med et ellers bredt jazzsyn har spillestedet hævdet en mærkværdig profil, hvor man ' kontekstualiserer jazz' og ' undersøger jazzens grænser' ved i udtalt grad at have koncerter med alle mulige andre end netop jazzens udøvere. Jazzhouse dyrker i stedet ' radikal samtidsmusik' med stilismer som impro, noise, drone, metal, folk, pop og psykedelisk.I et samtidsrelevant Jazzhouse bør der naturligvis være plads til alternative musikere og eksperimenterende navne inden for et bredt opbud af musik med relation til improvisationsmusikken.Men problemet er, at den musik er blevet den bærende i Jazzhouse.Resultatet er en udsultning af scenen for den internationalt orienterede jazzog improvisationsmusik, som spillestedet burde tilbyde det københavnske publikum.Man er reelt holdt op med at være medskabende på jazzens vegne, men er i stedet blevet ekskluderende. Jazz-og improvisationsmusikken har et væld af udtryk og nytænkende aktiviteter rundt om i Europa og på kontinenterne, som Jazzhouses programlæggere negligerer eller simpelthen ikke kender til.Man kan jo bare høre mainstream og bebop andre steder i byen, har stemmer lydt i forsvaret af Jazzhouses nuværende linje.På denne måde generaliserer man om en stor og mangfoldig scene og forsnævrer forestillingen om nutidsjazzen i Danmark og internationalt.Det er endvidere meget selektivt, hvilke danske musikere der får muligheden i huset. Selv med den eksperimenterende profil, der nu hersker, er der mange oplagte nytænkende navne, som må friste en skæbne i ufortjent ubemærkethed på mindre scener.Jazzhouses nuværende ledelse har mange visioner med sin ideologi om koncerter som musikalske »forhandlingsrum«. Men der er ikke mange visioner på nutidsjazzens vegne f. eks. ved at iscenesætte unikke møder mellem danske og udenlandske navne og ved at udfordre og inspirere musikere til at indgå i samtidsaktuelle temaer, der kan gøre jazzen relevant.Arrogancen over for det etablerede jazzmiljø, spillestedets særlige historik og funktion har været udtalt.Mange af dem, som før var med til at bære Jazzhouse som musikere, støtter og fans, føler sig ikke længere repræsenteret af husets profil, selvom Jazzhouse som regionalt spillested burde være forpligtet til at have den bredde.Daglig leder Bjarke Svendsens måske mest absurde udtalelse har i den forbindelse været, at Jazzhouse »ikke vil være lidt for de mange, men meget for nogen«. En retorisk antitese, der skal sælge synspunktet, at Jazzhouse uden Svendsens radikalitet vil miste sin vægt.Præmissen er åbenbart, at en stærkere jazzlinje vil ensrette musikudbuddet og svække den kunstneriske relevans.Men virkeligheden er, at Jazzhouse altid netop har været både lidt for de mange og meget for nogen.Sådan er det skam også nu, hvor Bjarke Svendsen og hans støtter har kuppet Jazzhouse og dets støtteordning og har omdannet spillestedet til noget andet end jazzens centrale scene i København.Det er en historisk magtovertagelse, som trækker tænder ud på jazzscenen i hovedstaden. Ingen af de øvrige spillesteder har jo kapacitet til at løfte den opgave, som Jazzhouse burde løfte.Det er lykkedes stedets nuværende ledelse at opdyrke et nyt publikum med en ny profil. Men det sker på bekostning af den centrale jazzscene i København.Derfor er retningen klar nok, når spillestedet formentlig efter nytår skifter navn og således fuldbyrdet kan anskues som noget helt andet, måske som Roskilde Festivals satellitscene i hovedstaden.Hvor ville jeg håbe, at min vurdering blev gjort til skamme.CHRISTIAN MUNCH-HANSEN.At man nu vælger at flytte Jazzhouse til en så perifer adresse som Nørre Allé 7 på Nørrebro, vil være et kæmpe tab Historisk set har jazzen i København af gode grunde været at finde i Indre By Resultatet er en udsultning af scenen for den internationalt orienterede jazz.
KRONIKEN Jazzhouse har i mange år været den centrale scene for jazz i Danmark med stolte traditioner i hovedstadens centrum. Det er en skandale, at man vil flytte det til Nørrebro.
Bandekonflikten kalder på pædagogisk nytænkning. Systemet har spillet fallit, når unge mænd, der har været i kontakt med gademedarbejdere og deltaget i sociale projekter, skyder på hinanden i gaderne. Det siger Ron Da Costa, som arbejder med rockere og bandemedlemmer i Vestre Fængsel SAMFUND / SIDE 6-7. 

Hammer Bakker: Hulvejen bugter sig besværligt ind i skoven. Mellem nåletræer og løv sitrer formiddagslyset, der strækker sig ned gennem træernes søjlegange.Op ad træstammer og hen over skovbunden breder mosset sig efter behov, ligger som små, oplyste åndehuller.Hverken modkørende eller hundeluftere passerer, og et par kilometer senere dukker et sort træhus op på en mindre bakketop - dybt inde i Hammer Bakker, nord for Aalborg.Her bor freelancefotografen Cathrine Ertmann. For tre år siden tog hun springet fra den københavnske stenbro og ud til Vesterhavet, hvor hun uden en returbillet slog sig ned i Løkken, omgærdet af bølgernes taktslag og tykhudede vendelboer.I starten af året flyttede hun til den sydlige del af Vendsyssel, da hun sammen med sin kæreste, Kristian, faldt over en boligannonce fra Hammer Bakker.Samme dag fik de arrangeret et møde med mægleren, måtte igennem et par budrunder, men endte som ejere af huset." Forleden gik jeg ud og fældede et træ og kom hjem med store vabler på hænderne, og i går så jeg en dompap, så måtte jeg hjem og slå den op for at se, hvilken fugl det var. I skoven kan jeg rykke på noget, bruge min skaberkraftog rastløshed, hvorimod havet er en mastodont, der bare er der og ikke kan rykkes ved. Det er smukt og minder os om vores forgængelighed, men ikke så ligetil en legekammerat," siger 34-årige Cathrine Ertmann, mens hun viser rundt på sin ene tønde land.Hammer Bakker ligger som en rund isoleret bakkeø, adskilt fra det flade lim-fjordslandskab. Et kuperet terræn, der skifter mellem lyngklædte bakker, dalstrøg og bøgeskove, søer med birketræer midt ude i vandet, åbne vidder og råvildt.Midt i bakkerne ligger et økologisk bageri, som skovens beboere traver af sted til i weekenderne. Tæt ved finder man Skovdyrehaven, her kommer børnehaver og børnefamilier på besøg for at hilse på dådyr, får og geder.Et landskab og et livsmønster i kontrast til det liv og den ungdom, Cathrine Ertmann kom fra. I 2013 blev hun færdiguddannet fotojournalist fra Danmarks Medie-og Journalisthøjskole. Inden da havde hun læst et semester i New York, hvor hun på daglig basis pendlede mellem sit værelse i bydelen Brooklyn og fotoskolen International Center of Photography på Manhattan. Tempoet var højt, og en tur i gaderne var et bombardement af indtryk og impulser.Efter tre måneder rejste hun hjem til København. Her fortsatte Cathrine Ertmann i strømmen af fester og udstillinger, det gjaldt hele tiden om at være på vej, finde den næste bar, lukke den næste aftale - en følelse af " et liv på coke", som hun selv udtrykker det." Jeg vidste ikke, hvad jeg ville med mit liv, jeg kunne ikke høre mig selv i byens larm. Jeg er vokset op i en generation, hvor vi fra barnsben har fået at vide, at alt var muligt, vi skulle bare vælge.Men alle disse muligheder gjorde mig apatisk, pludselig kunne jeg ikke vælge noget uden at vælge forkert. Jeg var færdiguddannet, men ikke i stand til at arbejde eller starte egen business, fordi jeg ikke kunne rumme byen, dens pres og konkurrence. Jeg følte mig fanget, og var ufatteligt træt af ikke at udleve det, jeg indeholder. I byen var vi alle så ens, vi kunne det samme, ville det samme, og alle mændene kløede sig på den samme måde i deres store skæg. Jeg prøvede at bestå i det kaos, men blev nødt til at trække mig fra det og omformulere mig selv." I København boede Cathrine Ertmann på Nørrebro, tæt ved Assistens Kirkegård, hvor hun ofte søgte ind. Selv mindes hun den forårsdag, da en stank af gylle havde forvildet sig ned ad Nørrebrogade som et hint om, at alting nok skulle gå. Hun skulle bare ud af København." Jeg stod i mit bad i Julius Bloms Gade og tænkte ' nu flytter jeg til Nordjylland'.Det var en lyntanke, men tanken sad fast i mig, og én uge senere var jeg flyttet til Løkken." I Hammer Bakker arbejder Cathrine Ertmann fra sit kontor-anneks. Uden for de panoramiske vinduer er skoven pakket godt ind, mættet og i et lys, der triller hen over de vilde græsser. Ertmann fortæller om sin opvækst på Gjøl ved Lim-fjorden, om det beskidte fjordvand, pålægschokolademadderne og knæ, der var tværet ind i græs. Egentlig troede hun aldrig, hun skulle tilbage til Nordjylland, slet ikke så langt ind i naturen, men hun havde fået nok af byen, den mentale forurening, som hun siger og kigger ud på resterne af et bål." Her i skoven kan jeg glemme mig selv. Denne selvforglemmelse havde jeg svært ved at finde i byen. Når jeg vågnede på Nørrebro og fik forvildet mig over i Jægersborggade, kunne jeg både spise grød på den rigtige måde og drikke kaffe på den rigtige måde. Ens identitet er tegnet af ens valg, men når der er så mange valg, beskæftiger man sig for nemt med overfladen og ikke med det, der egentlig betyder noget. I skoven er tingene mere simple, mulighederne er skåret fra, jeg skal ikke hele tiden tage stilling til alting, mit liv er kogt ned til et minimum.Det handler ikke om selvudvikling, men om at forsøge at holde mig selv i vatter, og lykkes det, kan jeg være noget for andre mennesker. Det handler om at tage et valg, være modig og tro på det." Så er det ren idyl? " Niels Hausgaard sagde engang, at det ikke er for alle at flytte på landet, da det ikke nødvendigvis er rart pludseligt at kunne høre sig selv. Mange har nok en idé om, at det er Morten Korch-idyl, hvor man leger ' Bonderøven' og er selvforsynende, fint nok, men sådan er virkeligheden ikke. I skoven skal man turde at se sig selv i øjnene. Dine monstre flytter med, og det bliver kun nemmere at høre dem, når der pludselig bliver stille omkring dig. Den ensomhed og rastløshed, jeg slæbte rundt på i København, mærker jeg også i Hammer Bakker, men når jeg først lærer at lytte til mig selv, tør se på det, der er svært, så lærer jeg også at deale med det i stedet for at dulme det med distraktioner." Du bor i et meget lille lokalsamfund.Hvad har du gjort for at integrere dig? " For mig er det en pligt at indgå i relationer med mine medmennesker, også dem, der ikke ligner mig selv, simpelthen at turde lade andre berige mig med deres virkelighed. Jeg oplever, at her er et mangfoldigt miks af spændende mennesker og bonderøve," siger Cathrine Ertmann og fortsætter: " Nogle af de mest tolerante og veluddannede mennesker, jeg kender, det er også nogle af dem, der har flest fordomme om, at hvis man bor i Jylland og i en kommune med få indbyggere, så betyder det, at man har et medlemskab i Dansk Folkeparti. Virkeligheden er mere nuanceret. Jeg er ikke bedre, ikke klogere end andre, men det der med at befinde sig i en stamme med folk, der ligner en selv og have indgået en form for konsensus om, at man har fundet den endegyldige sandhed, mener jeg er noget af det farligste i verden. Mangfoldigheden er lige så stor heroppe, det handler om, hvilke øjne der ser." Da Cathrine Ertmann boede i Løkken, var hun med til at starte et kontorfællesskab sammen med en skuespiller og en projektleder. Generelt oplever hun, at der i provinsen er plads til nye initiativer, da der er et behov, og alting ikke er gjort tusind gange før. Som freelancefotograf krævede det i begyndelsen et benarbejde at få kunder og skabe nye arbejdsrelationer.I dag har hun fået etableret sin virksomhed. Foruden sit virke som fotograf underviser hun kommende fotografer og har en fast kronik i Jyllands-Posten om et liv i udkanten." Jeg bliver nok aldrig millionær, men jeg kan leve af mit arbejde. I København skulle jeg tjene flere penge for at opretholde mit livsgrundlag, på landet er alting billigere, jeg bruger færre penge og skaber derved et frirum til mig selv. Jeg har svært ved at se, hvad København kan tilbyde, der opvejer dette frirum." Hvad med dine venner i København? " I begyndelsen kunne jeg godt mærke den der Fear Of Missing Out (frygten for at gå glip af noget, red.), når mine venner mødtes til en event i København, men den har jeg fået parkeret. Til gengæld har vi fået et større nærvær, når vi er sammen nu. I København var vi altid på vej til noget andet, nu er vi bare sammen, der er ikke noget, der forstyrrer vores samvær. Derudover er det fedt at spørge sine venner, om de har lyst til at komme op og bade i Vesterhavet, gå 10 kilometer langs stranden, kravle op ad den stejleste klit eller være med til at fælde et træ i skoven i stedet for at gå rundt i det faste spor på Assistens Kirkegård, det føles lidt som at være i en hundegård." Efter flere år på landet tvivler Ertmann på, at byen igen kan komme i spil. Hun vil hellere besøge den for bagefter at kunne trække sig tilbage, fare vild mellem træerne og blive mindet om, hvor kort og tilfældig hendes egen eksistens er. Selv tror hun, at bevægelsen ud i det fri kun er begyndt." Jeg har længe sagt, at det er et spørgsmål om tid, før det vender. Når jeg kigger på min egen 80' er-generation, render mange af os rundt med psykiske lidelser, vi knækker på stribe, fordi vi troede, vi kunne gøre alting i verden.Hvis man ikke har et regelsæt, nogle dogmer for sit liv, går det galt. Vi lever i en tidsalder, hvor vi hele tiden skal identificere os individuelt, eksponere os selv, men derved bliver det svært at træde ved siden af. Vi bliver nødt til at blive skubbet ud og finde ud af, at det ikke handler om at være perfekt, det handler om at finde sin egen vej. Jeg vil æde min gamle hat på, at vi i større grad får et behov for at finde tilbage til en ro, fordi der er så megen støj og forurening - i os selv og i samfundet."indland@k.dk I København skulle jeg tjene flere penge for at opretholde mit livsgrundlag, på landet er alting billigere, jeg bruger færre penge og skaber derved et frirum til mig selv.CATHRINE ERTMANN.Fakta: Fra byen til landetTil-og fraflyttere blandt børnefamilier 2011-2015: Over 20 procent flere fra-end til-flyttere i København, Aarhus og Odense.1-20 procent flere til-end fraflyttere i områder som Nordvestsjælland, Sydsjælland, Djursland, Midtjylland, Vest-og Sydfyn, Nordjylland og den østlige del af Sønderjylland. Tilflytning af børnefamilier på danske øer 2011-2015: Ærø: 6 procent Samsø: 6,3 procent Læsø: 9,9 procent Bornholm: 7,7 procent Udviklingen i befolkningsvæksten i udvalgte danske provinsbyer 2006-2016: 3Viborg: 16,8 procent Ringsted: 15,6 procent Horsens: 12,8 procent Ølstykke-Stenløse: 12,7 procent Randers: 11,5 procent Aalborg: 11,5 procent Holstebro: 10,8 procent Hillerød: 10,2 procent Holbæk: 7,6 procent Næstved: 4,4 procent Haderslev: 4 procent Slagelse: 3,8 procent Hjørring: 3,3 procent KILDE: KOMMUNERNES LANDSFORENING.
I flere år boede og arbejdede fotografen Cathrine Ertmann i sin lejlighed på Nørrebro i København. Men storbyen og støjen endte med at gøre hende apatisk, hvorefter hun tog springet langt ind i den nordjyske natur ved Hammer Bakker.
Kineserne behøver ikke rejse til den anden side af Jorden for at blive klogere på dansk design. I en rå betonhal i Shanghai kan indbyggerne, der tæller omkring 18 millioner, lige nu se udstillingen »New Danish Modern - REFLECTIONS of Danish Design«, som bliver vist i det såkaldte »Power Station of Art« - i folkemunde Kinas svar på MoMA (Museum of Modern Art i New York). Det er organisationen »Design denmark«, der har udvalgt dansk design fra efterkrigstiden til i dag med navne som Fritz Hansen og Bang &amp; Olufsen på udstillerlisten, mens generalkonsulatet i Shanghai og onlinedesign-portalen »eniitto« er partnere på projektet.Udstillingen bygger på det, de kalder »Reflections on Danish Design«, som går ud på, at klassikere som Svanen bliver parret med nutidige produkter - blandt andet fra studerende ved Kunstakademiets Designskole, fortæller direktør for »Design denmark«, Henrik Weiglin.»Det skulle gerne have den effekt, at flere får øjnene op for de nye designere. For eksempel Fritz Hansen har jo rekordregnskab, så den del går ret godt, og derfor er det oplagt at bruge klassikerne som løftestang til at fortælle, at der også er noget nyt på vej,« siger Henrik Weiglin, der kalder det en kulturudstilling frem for et eksportfremstød som sådan.»Dansk design er måske et af de stærkeste brands, vi har internationalt, men vi kan folde fortællingen endnu mere ud og på den måde understøtte eksporten,« siger han.Udstillingen i Shanghai slutter i dag, men næste år bliver der for alvor stillet skarpt på dansk design i Kina.Bystyret i Beijing har udvalgt København til at være medvært på byens designfestival, Beijing Design Week, som er den største af sin slags i Asien - hvert år lægger omkring fem millioner mennesker vejen forbi de mange designarrangementer.I modsætning til byer som Milano, der næsten udelukkende viser møbler og ting til hjemmet under deres designuge, arbejder Beijing med et langt bredere designbegreb. Her er det overordnede tema »liveability« - altså, hvordan man skaber det gode liv gennem designløsninger, uanset om det handler om byliv, sundhed og uddannelse, livsstil eller transport.Tidligere har byer som Barcelona, London, Milano og Dubai været medværter, mens det i år er Hongkong. Til 2018 var New York også i spil, men valget faldt på København, hvilket betyder, at danske virksomheder og designere får ekstra gode muligheder for at vise deres bud på godt design. I en gammel gastank i Beijings hippe kvarter »Art Districtrict 751 D-Park«, hvor nedlagte industribygninger er blevet indtaget af kreative sjæle (tænk Kødbyen i stort format), kommer København til at stå for en stor gæstebyudstilling.Men ikke nok med det. Som værtsby bliver man også tilknyttet et boligområde - en såkaldt hutong - i Beijing, hvor danske byplanlæggere skal komme med bud på facaderenovering og byfornyelse. Beijing har siden 2012 været Københavns søsterby, og derfor er det ikke helt nyt, at København udveksler erfaringer om alt fra cykelkultur og rent vand i havnen til byfornyelse, men som medvært får vi desuden mulighed for at fortælle det kinesiske publikum om hele hovedstadsområdet, mener overborgmester i Københavns Kommune, Frank Jensen (S).Han nævner blandt andet »Greater Copenhagen«, der er et nyt partnerskab mellem kommuner og regioner i Østdanmark og Sydsverige, hvor målet er at skabe større vækst.»Beijing Design Week er en fantastisk mulighed for at promovere »Greater Copenhagen« som en grøn metropol med høj livskvalitet og vise danske løsninger og design frem i Kina,« siger Frank Jensen.Udover Københavns Kommune deltager Industriens Fond, Eksportrådet og den danske ambassade i Kina. Også Dansk Design Center kommer til at spille en stor rolle op til og under Beijing Design Week.»Beijing står over for alvorlige udfordringer med forurening og bæredygtighed, trafik og klimaforandringer, og her er København er et globalt fyrtårn. I den planlægning og indretning af fremtidens by, som Beijing hele tiden arbejder på, kan de trække på danske designløsninger,« siger direktør for Dansk Design Center, Christian Bason, der også fremhæver, at vi er godt med, hvad angår bud på design inden for et område som sundhed.»Der har lige været en fantastisk, cool og ikkestigmatiserende rollator, som har vundet en »Danish Design Award« (pris, der uddeles hvert år, red.), og som kan tænkes ind i fremtidens ældrepleje. Vi kan samle alt det, vi er gode til, over for et samfund og en by, der efterspørger løsninger i menneskehøjde, som er i bedre kvalitet, og som er veldesignede. Her er Danmark og Norden stærkere end nogensinde,« siger Christian Bason.Som medvært arbejder København med tre målgrupper: Private kinesiske virksomheder, kinesiske beslutningstagere og den købestærke, designbevidste middelklasse. Sidstnævnte er også en af Wonderful Copenhagens absolutte målgrupper. De inviterer for eksempel kinesiske journalister til København for at vise dem de steder, der ikke nødvendigvis handler om H. C. Andersen eller Nyhavn. Sidste år var magasinet Modern Weekly på besøg, hvilket blev til et 42 siders »Copenhagen Special«, hvor de lyse nætter, den gode mad, havnebadet, vores cykelkultur, små smykkebutikker og udvalgte områder på Nørrebro bliver fremhævet.»I vores indsats målrettet Kina henvender vi os både til turoperatører, der sælger grupperejser, og til det voksende segment af individuelle rejsende - blandt andet gennem sociale medier i Kina. Kinesiske turisters interesse for dansk design går på tværs af de forskellige segmenter, men er størst blandt de individuelle rejsende og særligt blandt de unge,« siger administrerende direktør i Wonderful Copenhagen, Mikkel Aarø-Hansen.Ifølge tal fra Wonderful Copenhagen er omkring 80 procent af de kinesiske turister interesseret i design.»Design er en af vores helt centrale kernefortællinger, som vi folder bredt ud, lige fra bygninger og byrum til livsstil og interiør. Og vi kan se fra vores analyser, at design er noget, kineserne er rigtig interesseret i og netop forbinder med Danmark og Skandinavien,« siger Mikkel Aarø-Hansen.Den danske design-og gastronomiscene er med andre ord for længst kommet den folkerige nation for øre, og det er langt fra kun Royal Copenhagens klassiske figurer af hunde og isbjørne, som kommer med hjem i kufferten.kais@berlingske.dk »Beijing står over for alvorlige udfordringer med forurening og bæredygtighed, trafik og klimaforandringer, og her er København er et globalt fyrtårn.« Christian Bason, direktør for Dansk Design Center.
Netop nu er det ypperste inden for dansk design udstillet på Power Station of Art i Shanghai, også kaldet Kinas svar på MoMA. Og det er langtfra eneste tegn på, at både klassisk og moderne dansk design har en stor stjerne hos kineserne. Næste år skal København være medvært ved Beijing Design Week, som typisk har fem millioner besøgende.
I morgensolens spæde stråler kommer pølsemanden trækkende med sin lille vogn over Knippelsbro, for inden længe skal han lange pølser til den helt store guldmedalje over disken til byens sultne beboere. Og sådan har billedet været i snart 100 år, siden den første pølsevogn trillede ud på de københavnske gader.De små selvstændige erhvervsdrivende, der mangen engang har stillet forbipasserendes sult med en indianer i svøb eller en kradser med det hele og den obligatoriske Cocio til at skylle hele molevitten ned med, er en del af den danske kulturarv.Den helt specielle liflige duft fra pølserne, der ligger og steger sagte, og den hyggelige atmosfære under halvtaget, hvor man kan være sikker på, at pølsemanden eller damen er klar på en uformel sludder om verdenssituationen, har sat København på verdenskortet. Det er endda også noget af det første, som turister og hjemvendte danskere støder på, når de lander i Kastrup Lufthavn, for her er opstillet hele seks pølsevogne, hvor man kan sætte tænderne i en klassisk rød pølse.Og det går godt for pølsevognene. Siden 1960' erne har antallet af pølsevogne i hovedstadsområdet været støt faldende, men den kurve ser ud til at være knækket. Det viser tal fra Tulip Food Company, der ejer omkring halvdelen af de københavnske pølsevogne. I 1970' erne kunne man bogstavligt talt få sig en pølse på hvert gadehjørne, da der var over 700 rullende pølsevogne på landsplan. I dag er tallet på lidt over 100, men det er også en lille stigning, da der for bare ti år siden kun var 93 af slagsen tilbage.»Det er første gang i mange år, der har været en stigning, efter i årtier at have været i frit fald.Stigningen kan hænge sammen med, at mange pølsemænd er blevet mere åbne over for at innovere deres menukort. Kunderne efterspørger kvalitet og gode råvarer, og det betyder, at der er kommet fokus på at udvikle produkterne, så man i dag kan støde på pølsevogne, der tilbyder hjemmerørte dressinger og toppings,« siger Michael Ravn, der er kommunikationschef hos Tulip Food Company.Stjålet fra TysklandDet var opfindelsen af primussen, der banede vejen for pølsevognene. På den måde var man pludseligt ikke afhængig af at stå ved et komfur for at lune et måltid mad. Derfor var det første på menukortet en kogt bayersk pølse til den nette sum af 25 øre.Men selv om vi bryster os af, at pølsevognen er en særlig dansk tradition, så er idéen faktisk tyvstjålet fra vores naboer mod syd. Allerede før Første Verdenskrig kunne man finde pølsevogne i Berlins gader, hvor man kunne få sig en lun pølse. Og sjovt nok spredte konceptet sig uden om Danmark, først til Sverige, inden den tog turen til Oslo, der på det tidspunkt hed Kristinia.Heroppe havde en dansk kapelmester ved navn Charles Svendsen Stevns slået sig ned, og foruden at spille klassisk musik for den danskfødte Kong Håkon, etablerede han syv pølsevogne i den norske hovedstad.Men kapelmesteren havde drømme om at udvide, og derfor søgte han i 1910 om tilladelse til at sælge pølser på gaden i København - men først når restaurationerne lukkede deres køkkener efter 2.30 om natten. Der skulle dog gå yderligere ti års tovtrækkeri med borgerrepræsentationen og utallige ansøgninger senere, før de første seks pølsevogne den 18. januar 1921 fik lov af kommunalbestyrelsen og Københavns Borgerrepræsentation til at rulle ud på gader og stræder herhjemme.»Der var en generel stærk modvilje mod pølsevognene fra politisk hold. Generelt var det ikke etikette at spise offentligt, og slet ikke for kvinder.Modstanden hang også sammen med, at det var bayerske pølser, der skulle sælges. På den tid var Danmarks eksporteventyr af bacon netop begyndt, hvor der på mange slagterier var pølsefremstilling og kødudsalg -og derfor var det jo sin sag, at der kom et koncept, som krævede, at pølserne skulle importeres,« siger madhistoriker og museumsinspektør for Det Grønne Museum, Bettina Buhl.Hun forsker til dagligt i madens kulturhistorie, og ifølge hende er der flere nedslagspunkter gennem de sidste snart 100 år i pølsevognens historie, der kan forklare, hvordan den mobile minirestaurant har formået at overleve så længe og blive ophøjet til dansk kulturarv.Kakaomælk og masseproducerede brødKlassikeren, en pølse med brød med tilhørende sennep, var det første, der var på menukortet.Men dengang haltede kvaliteten noget efter, hvad den gør i dag, da brødet typisk var et dagsgammelt rundstykke. Da bager Julius Paaskesen i 1951 fik en bestilling på at levere 200 daglige pølsebrød til den lokale pølsevogn på Vesterbro, begyndte han at spekulere i, om det kunne lade sig gøre at masseproducere brødene. I stedet for at lave brødene runde, forsøgte han sig med at lave dem aflange, så pølsen kunne ligge mageligt i det splittede brød og blive pyntet med diverse garniture af ristede løg og syltede agurker. Og det blev en succes. Han grundlagde Påskebrød, og i 1962 åbnede han sin første fabrik, der masseproducerede det klassiske pølsebrød, der stadig følger med pølsen, når man bestiller ved pølsemanden.»Fra 1950' erne og de næste tyve år frem må siges at være pølsevognens storhedstid. Samfundet oplevede en velfærdsstigning, da kvinderne begyndte at komme på arbejdsmarkedet, men samtidig betød det også, at pølsevognen kunne blive et supplement til den hjemmelavede mad, som mor ikke havde lige så meget tid til som tidligere,« siger Bettina Buhl.Men det var ikke kun opfindelsen af pølsebrødet, der revolutionerede pølsevognen. To år efter pølsebrødet blev fast inventar i pølsevognene, fik den selskab af en anden dansk opfindelse, nemlig Cocio kakaomælken, og stadig den dag i dag går pølser og kakaomælk hånd i hånd, da otte ud af ti kunder køber en Cocio til at skylle pølsen ned med.Danskerne spiser mere udeDa fastfoodbølgen skyllede ind over Danmarks grænser i 1970' erne, begyndte nedturen for den gode, gamle pølsevogn. Pludselig kunne man få sig en hamburger i farten på Burger King eller få sulten stillet med en pizza, og det betød, at danskerne ganske enkelt glemte pølsevognen, hvilket betød, at flere måtte dreje nøglen om. Men som tidligere nævnt, er den kurve nu knækket, og det kan måske forklares med, at pølsevognene passer ind i danskernes madmønstre.»Generelt spiser danskerne mere ude, end de gjorde før, og det må gerne være så nemt som muligt, og samtidig er det blevet så moderne med streetfood, hvor man hurtigt kan hapse noget, når man er på farten. Man kan sige, at her passer pølsevognenes koncept fuldstændigt ind. De har trods alt været på gaden siden 1921, så de må siges, at være den originale streetfood i København,« siger Michael Ravn fra Tulip Food Company.Gennem de sidste par år har pølsen også fået en renæssance, da flere gourmetkokke har sat sig for at sætte pølsen på menuen, bl. a. ved at afholde DM i hotdog. I år bestod vinderhotdog'en bl. a. af kalvekød krydret med brændenælde og var pyntet med gæret sommerkål og drysset med hampefrø. Selv om de avancerede hotdogs ligger langt fra, hvad man kan finde på menukortet hos en klassisk pølsevogn, så har efterspørgslen efter det hjemmelavede og unikke også forplantet sig ind i de små vogne. Hos Tulip Food Company tilbyder de derfor deres pølsemænd og damer sessions, hvor innovation er på skemaet.Her kan de lære, hvordan de får indkorporeret nye tiltag på menukortet. Derfor er det ikke længere et særsyn at kunne få hjemmelavede ristede løg, agurkerelish og nye spændende dressinger til sin pølse. Også pølserne er blevet af bedre kvalitet, og nogle steder fås de endda i økologisk variant, ligesom det også er blevet muligt at sætte tænderne i en stærk pølse med ost og bacon.Men på trods af alle de nye spændende tiltag, så er det de gamle klassikere, der stadig holder, og dem må der helst ikke pilles ved.»Det kan godt være, at man nu kan få alle mulige nye delikatessevariationer af hotdog'en, men det er stadig den ristede med det hele, der sælger absolut mest. Det er også den, man kan huske pølsevognene for, nærmest lige meget hvor gammel man er, og det gør den til en nostalgisk, romantisk tidslomme, som danskerne helst ikke vil have, der bliver pillet for meget ved. Når du går hen til en pølsevogn, er du sikker på, hvad du får,« siger kommunikationschef Michael Ravn fra Tulip Food Company.E.KøbenhavnerikonSelv om den mobile pølsevogn i dag også findes uden for Hovedstadsområdet, så er det alligevel en ting, som københavnerne har et helt særligt forhold til. Det blev slået fast, da festivalen Golden Days tidligere på året bad københavnerne udpege ti favoritter, der er særligt kendetegnende for hovedstaden. Ud af de ti, der bl. a.omfattede havnebadene, den ikoniske grønne københavnerbænk og neonlysene fra tagene, der spejler sig i søernes overflade, kan man også finde Harry's Place, som enhver københavner med respekt for sig selv har aflagt et besøg. Den legendariske og berømte pølsevogn på Nordre Fasanvej oppe ved Nørrebro Station har siden 1962 langet pølser over disken, og selveste forhenværende statsministre Poul Schlütter og Poul Nyrup har stået ved disken og fået sig en Børge med krudt, der er stedets signaturret. Og det er netop genkendeligheden i, at folk ved, hvad de får, der er opskriften bag succesen.»Det gode ved Harry's Place er, at vi er for alle, og det er nok også derfor, vi har kunnet ligge her i så mange år. Her kommer både bankdirektøren og håndværkeren, og der er mange, der kommer med deres børn, fordi de selv kom her som børn, og gerne vil give traditionen videre. At komme forbi os er simpelthen indgroet i københavnerne som en dansk tradition, og derfor skal man heller ikke pille for meget ved tingene, før man får at høre for det,« siger pølsemester og indehaver af Harry's Place, Jesper Frederiksen.Han overtog stedet for syv år siden, og har indført den eneste ændring på menukortet, siden stedet blev grundlagt, nemlig flæskestegssandwichen.For ham er det vigtigt at føre stedet videre præcis i samme ånd, som stedet er blevet drevet i de sidste 55 år. Som pølsemand er han glad for, at der er kommet flere af de københavnske pølsevogne i gadebilledet, og han har også selv bidraget til udviklingen, da han netop har åbnet en Harry's Place i henholdsvis Hellerup og Roskilde.Han ser derfor med lyse øjne på pølsevognenes fremtid.»Lige meget hvad, skal de nok overleve. De er en så fastgroet del af den danske kultur og madtradition, som forældre giver videre til børn og børnebørn, og som de vil give videre til deres. Og så er det bare noget helt specielt at træde ind i en pølsevogn og mærke stemningen og duftene.Folk elsker det simpelthen, og derfor er det kommet for at blive,« siger Jesper Frederiksen. N.temasektion@jp.dk Stigningen kan hænge sammen med, at mange pølsemænd er blevet mere åbne over for at innovere deres menukort.Michael Ravn, kommunikationschef hos Tulip Food Company.Fakta: FAKTAEfter ti års politisk tovtrækkeri rullede de første seks pølsevogne i København ud på gaderne den 18. januar 1921.Dermed er pølsevognen fire år fra at kunne fejre sit 100 års jubilæum.Julius Paaskesens opfindelse af masseproducerede pølsebrød i 1951 samt Cocio i 1953 revolutionerede pølsevognen, og op gennem 1960' erne og 1970' erne var der 700 pølsevogne på gaderne.Selv om der kun er omkring 100 pølsevogne i dag, så er der stadig sket en stigning på syv procent de sidste par år.I dag gør mange pølsemænd og damer en dyd ud af at lave flere af ingredienserne selv, ligesom kvaliteten af pølserne også er blevet bedre.Men det er stadig en ristet med det hele, der sælger mest.Uden for Danmarks grænser kan man bl. a.finde en Tulip pølsevogn i Beijing og i Japan, ligesom der en årerække stod en pølsevogn på Den Røde Plads i Moskva.Danskerne spiser generelt flere pølser end tidligere.I 2014 spiste hver dansker 40 pølser om året, mens de i 2016 kværnede hele 56.PØLSESLANGHvis du bestiller "To kommunister i åbne kister, med velassorteret bårebuket", får du to røde hotdogs med det hele.Hvis du vil have en pølse med brød, kan du bede om "Et skinkesøm med pude", "En russer med sidevogn", eller "En indianer med rygsæk".Hvis du gerne vil have en pølse i svøb, skal du bede om en "En Karl Stegger i lædervest", "En Henning i presenning" eller "En Jens Okking i slåbrok".Hvis du derimod gerne vil bestille en hotdog med sennep, skal du bede om "En død indianer i kano med lort i nakken".Og en fransk hotdog går slet og ret under navnet "Et skinkesøm i spændetrøje", og hvis man bare gerne vil have en rød pølse med ketchup, skal man bede om "Et kødsøm med kindrødt".
Efter årtiers tilbagegang er der igen begyndt at dukke flere pølsevogne op i det københavnske gadebillede. Selv om man nu også kan få en indianer i svøb i gourmetversion, er det stadig den gode gamle ristede med det hele, der sælger absolut mest.
Bita har mellemøstlig baggrund, bor i København og har en forlovet i Dubai, som hun har mødt gennem Facebook. De har aldrig mødt hinanden i virkeligheden, men kommunikerer dagligt gennem FaceTime og Viber. Bita er glad for sin forlovede. Der er kun et mindre problem: Han har bedt hende om at lukke sin Facebook-profil, så andre unge mænd ikke kan kontakte hende.Det er antropologen Karen Waltorp, som fortæller historien om Bita under sit feltarbejde på Nørrebro, hvor hun har undersøgt, hvad smartphonen og de sociale medier betyder for unge muslimske kvinder i Danmark: »Bita accepterede kravet, men lavede et modtræk. Hun åbnede en konto med et andet navn og fik hurtigt 300 fælles venner med sin forlovede. På den måde overvågede hun ham, mens han troede, at han kontrollerede hende,« fortæller Karen Waltorp videre om sit feltarbejde, som har dannet grundlag for hendes ph. d.-afhandling Spejlbilleder: Smartphonen som relationelt redskab og virkelig virtualitet blandt unge muslimske kvinder i København. Hun mener, at smartphonen tillader de muslimske kvinder i Danmark at forhandle deres position blandt deres venner og familie.»Smartphonen er jo et relationelt værktøj, som har givet disse kvinder en mulighed for at være en del af en socialitet med flirt og romantiske og seksuelle møder uden at overskride deres egne og familiens forventninger om at være ' gode' piger,« forklarer Karen Waltorp og fortsætter: »De unge kvinder, som jeg arbejdede med, bor på Nørrebro og lever i det, som netværksteorien kalder tætvævede netværk, hvor alle kender hinanden og mødes fysisk i de samme rum. Deres forældre har ofte været helt afhængige af andre immigranter i kampen for at finde fodfæste i Danmark, og de unge kvinder må være meget opmærksomme på at undgå at blive genstand for sladder. Her bliver smartphonen en måde at navigere på mellem disse modsatrettede forventninger. Måske er det for omkostningsfuldt at gå til fredagsbar på studiet og utænkeligt at være sent ude på steder, hvor der serveres alkohol, og hvor der kommer fremmede mænd, men Facebook giver disse kvinder en mulighed for at være sociale på en anden måde. Måske endda møde en kæreste eller en potentiel ægtemand,« fortæller Karen Waltorp og fortsætter: »Samtidig har smartphonen og de sociale medier givet dem anderledes vilkår end deres forældres generation, som kun kunne holde kontakten med venner og slægtninge i hjemlandet gennem breve og dyre telefonsamtaler.Disse unge kvinder har dagligt kontakt med venner og familiemedlemmer, som bor i forældrenes hjemland, eller som er immigreret til Dubai, USA eller et andet europæisk land. Det betyder, at normerne for social acceptabel adfærd forandres hurtigere end nogen sinde før.« SADIA, der ligesom Bita er en af Karen Waltorps informanter, har jordansk baggrund. Hun har lavet en profil på Facebook og får komplimenter for sine billeder af en ung mand, der har samme etniske baggrund som hende selv. Det unge par skriver sammen og aftaler til sidst at mødes på en parkeringsplads. De forelsker sig, og efter et par hemmelige møder rekonstruerer de en historie om, at de har mødt hinanden igennem en slægtnings ven. Parret bliver forlovet med forældrenes velsignelse.»Det er ikke acceptabelt at møde hinanden online, men så sørgede parret for at få deres forhold til at nærme sig noget, der lignede et arrangeret ægteskab. Hendes tætteste veninder og søstre ved sikkert godt, at historien var anderledes,« forklarer Karen Waltorp, som mener, at det er typisk dansk at tolke den slags modstridende koder som dobbeltmoral: »I Danmark har vi et meget stærkt åbenhedsideal. Alt er ok, bare der er gennemsigtighed, og man siger, hvordan tingene hænger sammen. I det muslimske miljø på Nørrebro bliver det anset for en dyd at navigere respektfuldt i forskellige sociale kontekster. De unge kvinder undgår for eksempel at ryge cigaretter på gaden af hensyn til deres forældre, men man fortæller det selvfølgelig ikke til forældrene, hvis man har set en anden pige ryge i en port.« Karen Waltorps informanter har lukket hende ind i det rum, hvor deres egne forældre var forment adgang. I sin ph. d.-afhandling analyserer Karen Waltorp blandt andet de billeder, som de sendte til hende over snapchatten. Det er billeder af kvinder, der ryger, danser og bruger tung makeup. Ingen af disse billeder kan offentliggøres, og under interviewet er Karen Waltorp bekymret for, om hun kommer til at sige noget, som kan føres tilbage til informanterne eller misforstås: »Miljøet har et stærkt ideal om ærbarhed, og at man skal være jomfru på bryllupsnatten. Et ideal, som deles af mange af de unge kvinder. Men samtidig er der en helt anden praksis. I mit materiale er der masser af historier om stævnemøder og heavy petting på bagsædet af biler eller ture til Malmø, hvor man kan gå med hinanden i hånden uden at blive set.« - Det lyder utroligt gammeldags? »Ja, og det er jo også derfor, at særligt danske andengenerations-feminister (fra rødstrømpegenerationen, red.) opfatter det som et tilbageskridt efter 1960ernes og -70ernes kvindekamp. Man skal bare lige huske, at der også er stærke normer for, hvornår danske kvinders seksuelle opførsel er acceptabel. En ung dansk kvinde kan heller ikke være sammen med en mængde unge mænd, uden at hendes opførsel vil blive sanktioneret. Det er derfor, at vi for eksempel har et begreb som, at en kvinde er ' billig',« siger Karen Waltorp og fortæller om en video, som gik viralt blandt mange muslimer i Danmark, hvor en ung muslimsk mand kontakter en muslimsk pige online og starter en romance, men siden presser hende til at mødes med truslen om, at han ellers viser deres online korrespondance til hendes familie.»Videoen ender med, at pigen forsøger at begå selvmord med sovepiller og afslutter med en dramatisk advarsel om, at gode muslimske kvinder bør holde sig væk fra de sociale medier. Det er en problematik, som minder om vores diskussioner om hævnporno, hvor de unge piger også frygter at blive udskammet, fordi det er blevet dokumenteret, at ' de er gået for langt'.« UNDER arbejdet med at analysere sit feltarbejde har Waltorp været inspireret af den franske sociolog Pierre Bourdieu og hans begreb om habitus.»Pierre Bourdieu taler for eksempel om ' den kløvede habitus' ud fra sine studier af de algeriske migranter, som i 1960erne kom til Frankrig. Hans kollega Abdelmalek Sayad studerede algerierne, som blev ved med at skille sig ud i det franske samfund, fordi alle de usagte normer og idealer, de havde lært fra barnsben, stadig sad i kroppen.« På samme måde oplever mange af Karen Waltorps informanter, at de bliver genkendt som »europæere«, når de besøger deres forældres hjemlande. De bevæger sig anderledes, klæder sig anderledes, taler for højt og slår ikke blikket ned på samme måde, som de andre kvinder på gaden gør. Det har fået Karen Waltorp til at videreudvikle Bourdieus begreb, så hun taler om »den sammensatte habitus«, som inkorporerer mange forskellige normer: »Sådan en habitus har mange moderne mennesker, fordi vi lever et liv, hvor vi bevæger os i mange forskelligartede sociale kontekster. Vi flytter fra land til by, bor et par år i udlandet, bliver gift ind i en ny familie og dernæst skilt. De normer, som vi har lært i den tidlige barndom, sidder ofte meget dybt, men det moderne menneske må kunne navigere i nye normer gennem hele livet,« siger Karen Waltorp, som mener, at dette livsvilkår i særlig høj grad gælder for hendes informanter i ph. d.-studiet.»De er utroligt bevidste om, hvordan forskellige kontekster kræver forskellige ting af dem. Selv deres tøjstil og udseende er en nøje balanceret forhandling mellem forskellige normer for, hvordan en kvinde skal se ud. De kan gå i stramt tøj, men ikke for stramt. Bruge meget makeup, men alligevel gå med tørklæde. De har lært at være smilende og åbne over for alle, men ikke så åbne, at de bliver udsat for sladder. Samtidig med at de udmærket er klar over, at man på de danske uddannelsesinstitutioner forventer, at de skal være deltagende og aktive og gøre opmærksom på sig selv.« I Waltorps materiale findes også historien om Meryam, som udvikler et onlinevenskab med en ung mand, som sidder i fængsel. Han er meget betaget af hendes stærke muslimske tro, og en stor del af deres samtaler handler om religion. Efterhånden begynder Meryam at sende ham billeder af sig selv uden tørklæde, og han falder pladask for hende.»Meryam var da godt klar over, at det er ' haram' at have et online-forhold til en ung mand, men argumenterer på den anden side for, at hun igennem sit hemmelige forhold bringer sin kæreste tættere på Allah. Den type af forhandlinger foregår hele tiden. Det er også derfor, jeg ikke abonnerer på termen bindestregs-danskere, hvor man ser disse unge som dansk-tyrkere, dansk-pakistanere eller dansk-arabere. Disse unge er påvirket af alt fra deres forældre og danske venner, over islamiske online-fora til kusinerne, som har bosat sig i Dubai,« siger Karen Waltorp og slår fast, at det muslimske miljøs idealer for seksualitet og kærlighed har konsekvenser for både kvinder og mænd.»Meget af dagens debat fokuserer entydigt på, at disse kvinder er ' undertrykt' af deres mænd, men jeg synes, det er vigtigt at understrege, at denne type seksualitetskultur giver mændene et meget lille handlerum. Deres seksualitet bliver også præget af idealet om ærbarhed og jomfruelighed, og kvinderne stiller selv nogle meget traditionelle krav til deres mænd. Deres mænd skal kunne kurtisere dem og siden forsørge dem. Det er ikke nemt for en mand at blive gift, hvis han har en kriminel fortid for eksempel. Hvordan viser man sig som en mand, hvis man har klaret sig dårligt i uddannelsessystemet eller på arbejdsmarkedet?« spørger Karen Waltorp, som er skeptisk over for den offentlige debats billede af de muslimske kvinder i Danmark.»Jeg har historier i mit materiale, som man i ét perspektiv vil opfatte som undertrykkelse, men også mange eksempler på en stor forandringsvillighed i de enkelte familier. Mange af mine informanter har en ældre søster eller kusine, som har været gift og har levet i et traditionelt arrangeret ægteskab, der er endt ulykkeligt.Den oplevelse har fået forældrene til at opgive denne praksis. I dag prøver de at forhandle seksualitet og familiedannelse på nye måder, som ligger meget langt fra de idealer, de selv er vokset op med,« siger Karen Waltorp og fastslår: »I den offentlige debat i Danmark har vi en tendens til at give de unge kvinder et enten-eller-valg: Enten tager du tørklædet af og udlever din seksualitet på samme måde som danske unge, eller også er du gammeldags og udsat for ' social kontrol'.Måske skulle vi have mere respekt for de unge kvinders eget arbejde for at forene forskellige normer og former for praksis. Vi siger igen og igen, at de danske muslimer er ' gammeldags' eller ' lever i Middelalderen', men i virkeligheden sætter disse unge kvinder det moderne menneskes livsvilkår på spidsen. Ingen lever længere i en enhedskultur, hvor der kun er ét sæt normer. I dag er det måske en styrke at kunne navigere imellem mange forskellige normer.«.»Det er ikke acceptabelt at møde hinanden online, men så sørgede parret for at få deres forhold til nærme sig noget, der ligner et arrangeret ægteskab.Hendes tætteste veninder og søstre ved sikkert godt, at historien var anderledes.«.
Feltstudie. Smartphonen har givet muslimske piger nye romantiske og seksuelle muligheder, viser et antropologisk feltarbejde fra Nørrebro.
Min familie er indforstået med, at jeg må træde til, hvis det brænder på. Derfor forkortede jeg min juleferie i 2007. For 27. december blev jeg ringet op med beskeden om, at Jørn ' Jønke' Nielsen var blevet anholdt og havde bedt om mig som forsvarer.Havde jeg nogen betænkeligheder ved at forsvare en mand som Jørn ' Jønke' Nielsen? Alle kendte til hans drab på Makrellen i 1984, og han havde i årtier været ansigtet udadtil for en gruppering, hvis medlemmer ofte kom i karambolage med loven. Det havde jeg på ingen måde.Retssystemet skal give lige behandling til alle. Uanset hvad de tidligere har lavet, uanset om man tænker, at de bliver hængende i et kriminelt miljø. Fraviger man det princip, skaber man et komplet irrationelt og essentielt uretfærdigt system.Næste spørgsmål kan så lyde: Er systemet i stand til at leve op til den objektivitet? Det giver denne sag en form for svar på.27. december 2007 var Jørn ' Jønke' Nielsen kørt til Ægirsgade på Nørrebro i København i en hvid Mercedes med Espen Hertz fra Hells Angels' støttegruppe, AK81. De ville samle noget kinesisk grillmad op og tage med ud til min klients ekskæreste, inden de skulle videre til julefrokost.Mens de stod uden for grillen og ventede på maden, talte Jørn ' Jønke' Nielsen i telefon med samme ekskæreste. På gaden stoppede en bil. En yngre mand med indvandrerbaggrund steg ud og gik med hastige skridt mod dem. Han henvendte sig til Espen Hertz og viste sig snart at bære en 18 centimeter lang kniv, som han angreb AK81' eren med. Jørn ' Jønke' Nielsen lagde sig imellem og blev stukket én gang i brystet, én gang i bugen og én gang i lysken, mens de væltede ned i en flok parkerede cykler - stadig med ekskæresten igennem på mobiltelefonen.Det lykkedes Jørn ' Jønke' Nielsen at vriste kniven fri. Han vendte den i stedet mod den unge mand og stak tre gange og slog fra sig.Da overfaldsmanden var passiviseret, lod de ham ligge, mens de selv tog på skadestuen på Bispebjerg Hospital for at få lappet sårene. Her kom to politibetjente til Jønkes sygeleje og fortalte ham, at han var anholdt. Sigtelsen lød på grov vold mod knivmanden, som selv var blevet indlagt. Min klient blev liggende på hospitalet nogle dage. Jeg ringede til ham med meddelelsen om, at han var blevet varetægtsfængslet in absentia, men at der ville være et grundlovsforhør 30. december, hvor han kunne tale sin sag.»Er du færdig nu?«Vi mødtes i dommervagten på Københavns Politigård samme morgen. Jørn ' Jønke' Nielsen var fortørnet over situationen, og jeg bakkede ham op: Her var tale om et klokkeklart tilfælde af nødværge.Sigtelsen for vold pegede i retning af, at han fik negativ særbehandling på grund af sit navn - den særbehandling skulle vise sig at blive meget værre.Under vores korte møde var han kvik og sagde, at politiet vel aflyttede hans telefon.Så via samtalen med ekskæresten kunne de jo høre, hvad der var foregået.På dette tidspunkt havde jeg fået at vide, at politiet ganske rigtigt aflyttede hans telefon og snart kunne dele en optagelse fra episoden. Men jeg måtte ikke sige det til min klient. Den slags kan man pålægge en forsvarer, og det begrænser klart vores kommunikation med klienten.Optagelse eller ej var hans historie så skudsikker, at jeg fra starten anbefalede, at han skulle give sin forklaring i retten.Han var enig. Jeg ville fra min side kæmpe for en af mine kæpheste: at få dørene åbnet for pressen. De havde allerede været i gang med at skrive om sagen i de foregående dage og kendte en masse detaljer.Men jeg vidste udmærket, hvordan det ville se ud, hvis journalisterne kun fik lov til at referere, at Jørn ' Jønke' Nielsen var blevet anholdt og sigtet for grov vold. Det ville være historien om den uforbederlige og farlige mand, som igen havde angrebet et andet menneske.Fem år forinden var Jørn ' Jønke' Nielsen blevet idømt fire års fængsel for grov vold efter en lang retssag. Sagen drejede sig om en nat i Jomfru Ane Gade, hvor en Bandidos-sympatisør endte med at blive stukket ihjel på diskoteket Robin. Jønke skulle i den forbindelse have stampet eller sparket til den døde. I byretten blev han frikendt, men landsretten dømte ham.Efter at være blevet løsladt brugte han en del energi på at dokumentere sin uskyld - blandt andet på sin hjemmeside.Jeg læste selv dommen, og uden at kende sagen til sidste detalje forstod jeg hans frustration. Dommen og bevismaterialet var i bedste fald en tynd omgang.Men summa summarum for den brede offentlighed: Han var dømt for vold, og nu sad han igen i en voldssag.Derfor behøvede jeg dørene åbne, så det blev fortalt, at Jørn ' Jønke' Nielsen var blevet overfaldet med en kniv - ikke omvendt.Ikke mindst ville hans egen forklaring være et stærkt våben, for jeg vidste, at det, han sagde i retten, ville blive citeret.Jeg indledte grundlovsforhøret med at holde en tale om åbenhed i retsplejen beslægtet med den, jeg holdt i Suldrupsagen (drabet på den 60-årige Hanne Flachmeyer i 2006, red.). Jeg henviste til Den Europæiske Menneskerettighedskonvention, FN og til danske juraprofessorer som Eva Smith og Gorm Toftegaard, ligesom jeg kom med konkrete eksempler på den pressedækning, som allerede havde været i de foregående dage.»Der er tale om nødværge, og lad os bare få det hele frem«, konkluderede jeg.Som i Suldrup-sagen virkede anklageren overrasket over, at jeg tog dette formelle slagsmål. Og igen lykkedes det at åbne dørene for pressen. Journalisterne kunne altså frit rapportere, da jeg læste op fra Jønkes hospitalsrapport. Lægerne kaldte sårene for livstruende og satte blandt andet tal på, hvor langt det ene sad fra hjertet: tre centimeter.»Skulle Jønke bare have sagt: »Jamen, stik dog løs« og så have lagt sig ned for at dø?«, spurgte jeg retorisk.Efterfølgende overtog Jønke ordet på sin tilbagelænede facon. Han fortalte helt stringent, hvordan han havde gået og talt i telefon, da Espen Hertz var blevet passet op af den unge mand. Jønke havde sagt »et øjeblik« til ekskæresten, forklarede han, og råbt »pas på, han har en kniv«, da han opdagede våbenet. Det var offensivt af ham at gå så langt ned i detaljen, for var ordlyden på politiets udskrifter af telefonopkaldet anderledes, ville det kunne bruges mod ham.Han fortalte videre, hvordan knivmanden mod slutningen af sammenstødet sad »på røven og spillede krabbefodbold« - underforstået, at han sparkede omkring sig.»Jeg ved, at han er færdig, da han sidder på røven og græder, han er en pivskid i mine øjne«, afsluttede Jønke sin beretning.Anklageren havde på sin side vidneforklaringer fra beboere på Ægirsgade.De havde set noget andet: to hærdebrede danske mænd, som tævede en spinkel ung mand, inden de forsvandt i deres Mercedes. Det gav for så vidt mening.Alt inklusive varede sammenstødet mindre end et minut. Beboerne var først kommet til vinduerne, efter at de havde hørt flere råb i gaden. På det tidspunkt havde kniven skiftet hænder, og manden var på vej i fortovet.Knivmanden, ST, bakkede op om beboernes opfattelse: Hans version lød, at han var blevet overfaldet af Jørn ' Jønke' Nielsen og Espen Hertz. Anklageren brugte vidneudsagnene til at tegne et billede af min klient som en uforbederlig voldsmand. Målet var at få ham dømt efter paragraf 246, grov vold med ' særdeles skærpende omstændigheder', hvor strafferammen er op til 10 år.Grundlovsforhøret sluttede ikke overraskende med, at Jørn ' Jønke' Nielsen blev varetægtsfængslet med et argument om, at han kunne påvirke efterforskningen.Jeg gik derfra med vished om, at min strategi måtte køre ad to spor: For det første gjaldt det om at bevise, at Jørn ' Jønke' Nielsens forklaring var sandheden.For det andet gjaldt det om at forklare, at han ud fra et rent juridisk synspunkt havde handlet i nødværge. Hvor det sidste krævede en kulegravning af gamle sager og domme, krævede det første reel efterforskning. Og da var lydoptagelsen helt essentiel. Politiets udgangspunkt var, at lydoptagelsen beviste, at Jørn ' Jønke' Nielsen havde været den aggressive part. Blandt andet kunne man sidst på optagelsen høre ST's skrig, og Jørn ' Jønke' Nielsen, som sagde: »Er du færdig nu? Hvad har du gang i?« Men den voldsomme atmosfære stemte på ingen måde overens med begyndelsen af optagelsen. Faktisk havde den et muntert strejf. Da Jørn ' Jønke' Nielsen ringede op til ekskæresten, brød han ud i sin egen hjemmebryggede version af børnesangen ' Hej Frede'. »Jeg går og hedder Jønke«, sang han til ekskæresten, som grinede i den anden ende af røret.De gik efter manden, ikke boldenJeg blev nødt til at få hoved og hale i, hvordan det hele hang sammen. Kvaliteten af det halve minuts lyd var ret lav.Brudstykker af reel dialog afløstes af støj og rumlen, som gjorde det svært at aflæse, hvad der skete. Derfor kontaktede jeg ekspert i lydoptagelser og bestyrer af Lingvistisk Laboratorium ved Københavns Universitet Preben Dømler. Han kunne køre det hele igennem et særligt maskineri og få flere nuancer med, end øret kunne fange.Hans arbejde faldt bedre ud, end jeg kunne håbe på. Han leverede nemlig nogle detaljer, jeg troede, ville lukke sagen én gang for alle. Det hele blev skrevet ud på en teknisk facon, hvorigennem man kunne læse sammenhængen og hævet over enhver tvivl konkludere to ting: 1) At Jørn ' Jønke' Nielsens forklaring i grundlovsforhøret havde været temmelig præcis.2) At han på ingen måde have taget initiativ til overfaldet. Helt som Jørn ' Jønke' Nielsen ordret havde gengivet i retten, sagde han »lige et øjeblik« til sin ekskæreste og »årh, gå hjem« til ST. Efter mumlen og knitren og uro kunne man høre Jørn ' Jønke' Nielsen råbe: »Han har en kniv. Hold fast. Ned med ham«, inden der kom skrig og Jørn ' Jønke' Nielsens: »Er du færdig. Er du færdig nu? Hvad har du gang i?«. Men i stedet for at erkende, at Jørn ' Jønke' Nielsen havde handlet i nødværge, og lukke sagen forsøgte anklagemyndigheden at sno sig for at få min klient dømt. Man delte overfaldet op i tre faser.I første fase havde ST kniven, i anden fase havde Jørn ' Jønke' Nielsen fravristet ham den og var i gang med at passivisere ham, blandt andet ved at stikke. I tredje fase lå ST på jorden og fik et slag og spark. Fra anklagemyndighedens side accepterede man, at der var tale om nødværge i den første fase. I de to sidste faser, mente man, handlede Jørn ' Jønke' Nielsen ud over, hvad der kan betragtes som nødværge.Det er som sådan en relevant diskussion, hvad der er og ikke er berettiget nødværge. For du bliver naturligvis ikke straffri, bare fordi du er blevet overfaldet. Modtager en person et ufarligt knytnæveslag på skulderen og svarer med at trække en kniv og stikke sin modstander ned, vil det ikke være at betragte som nødværge.Men her drejede det sig om et par sekunder sidst i en kamp, som essentielt var på liv og død. Kernen i det var, at det var én kamp. Hele overfaldet tog under ét minut, så der var naturligvis tale om en sammenhængende situation og ikke, som anklageren fremstillede det, tre isolerede faser. Den præmis nægtede jeg at acceptere, så alt pegede frem mod en retssag, hvor vi skulle drøfte de allermindste detaljer ned i de enkelte sekunder.Både i forhold til juraen og de faktiske omstændigheder. Det passede mig sådan set udmærket. Jo flere detaljer, jo bedre.Normalt bryster jeg mig af at være god til at forudsige anklagerens næste træk.Men jeg blev noget overrasket i februar 2008, da jeg stod i retten ved den anden fristforlængelse af Jørn ' Jønke' Nielsens varetægtsfængsling. Anklageren begærede pludselig at få min klient mentalundersøgt med henblik på forvaring.»Okay, nu er det 100 procent politisk«, tænkte jeg.Mentalundersøgelser hører normalt til i drabssager, hvor en tiltalt har handlet irrationelt eller med en grad af affekt.I voldssager, hvor der er rockere indblandet, bruger man ikke mentalundersøgelser, fordi man ved, at der ligger en eller anden dagsorden bag. Her sad vi i mine øjne ikke engang med en voldssag. Vi sad med en sag om nødværge. Med den begæring afslørede anklagemyndigheden, at man ville udnytte chancen for at få parkeret Jørn ' Jønke' Nielsen som en form for kriminel galning.Jeg protesterede kraftigt mod mentalundersøgelsen.Udfordringen med den type undersøgelser er nemlig, at der som regel dukker en eller anden brist op. Det er, om man så må sige, normalt at have nogle små mentale afvigelser.Når de højtideligt og i teknisk lægesprog bliver læst fra en rapport i retten, lyder disse småbrister imidlertid tit voldsomme.Den effekt ønskede anklagemyndigheden selvsagt at kombinere med vidneforklaringer og sammenligninger med tidligere Jørn ' Jønke' Nielsen-sager. De ville simpelt hen gå efter manden, ikke efter bolden. Jørn ' Jønke' Nielsen var rasende og kaldte det et forsøg på karaktermord.Jeg kunne ikke argumentere imod den analyse og kastede alt ind for at bremse anklagemyndighedens strategi.Spærret indeVed et følgende retsmøde troppede jeg op med en flere timer lang procedure mod mentalundersøgelsen. Den havde ingen effekt. Dommeren imødegik anklagerens begæring. Rystet og frustreret over at mærke systemets kræfter presse ned på min klient tog jeg direkte fra retsmødet i København og hjem til Aarhus og satte mig ved min computer. Mens min familie sov, stirrede jeg natten igennem på den lysende skærm og forfattede et 18 sider langt kæreskrift til landsretten baseret på omfattende research på brugen af mentalundersøgelser. Kæringen blev afvist.Sagen begyndte at virke foruroligende.Jeg vidste, at jeg kunne komme med stærke argumenter om nødværge, og jeg mente, at jeg havde trukket afgørende beviser ud af telefonsamtalen. Men når man allerede talte om lovens strengeste straf, forvaring, altså indespærring på ubestemt tid, så var alle sejl tydeligvis sat til for at bøje retssikkerheden, så man kunne få skovlen under Jørn ' Jønke' Nielsen.For at understrege skævvridningen løslod man på samme tid ST fra sin varetægtsfængsling.Den 22-årige mand, som havde stukket en kniv ind, tre centimeter fra Jørn ' Jønke' Nielsens hjerte, gik ud, mens offeret i overfaldet var på vej til at blive tvangsindlagt på den særligt sikrede afdeling på Psykiatrihospitalet i Nykøbing Sjælland - en institution, som tog sig af landets allerfarligste psykisk syge forbrydere.Intet i denne sag kunne længere overraske mig.Imens vi byggede vores sag op, oplevede jeg, hvordan alting voksede, når Jørn ' Jønke' Nielsen var i centrum. Ved hver fristforlængelse vrimlede det med HA'ere fra hele Europa. Der blev dannet Facebook-grupper og trykt T-shirts, som plæderede for Jønkes løsladelse. Der blev sågar komponeret en støttesang til ham af den sønderjyske rapper L. Ron Harald.' Slyngelstat' hed den.Jeg registrerede, hvordan sagen blev lystigt debatteret i befolkningen. Fordi det var lykkedes at køre sagen for åbne døre, havde mange i offentligheden fanget, at retsprincipper stod på spil. Min helt udokumenterede fornemmelse var, at der var cirka 50 procent, som fandt fængslingen af Jørn ' Jønke' Nielsen urimelig.De kunne godt se, at han selvfølgelig ikke skulle sidde der, fordi han havde forsvaret sig selv - uanset hvad man så ellers måtte mene om ham. Den anden halvdel havde den mere unuancerede og for retssikkerheden skadelige holdning: Når man nu havde fået spærret ham inde, så gjaldt det bare om at smide nøglen væk.28. august 2008 blev Jørn ' Jønke' Nielsen spærret bedre inde end de fleste.Han blev kørt ind bag de gule mure på Psykiatrihospitalet i Nykøbing Sjælland.Her skulle han bo mellem skæbner i forvaring, mens han blev observeret af personalet, der så ville udfærdige en rapport om hans mentale tilstand.Jeg ringede derned, da han var ankommet, og spurgte, om han var okay.Han konstaterede roligt, at det var han.Han ville læse og arbejde lidt på sin kommende bog.Han nåede at bo der i fem uger, inden han blev kørt tilbage til arresten på Københavns Politigård. Gennem de fem uger var vi i løbende kontakt, men mit reelle spillerum var begrænset. Mine næste træk afhang af mentalundersøgelsens resultater.Rapporten kom først på efteråret i en undseelig kuvert på kontoret. Jeg rev spændt konvolutten op og satte mig på mit kontor for at læse den igennem. Min forventning var, at han ville blive erklæret velfungerende, men at der givetvis ville være nogle af de sædvanlige småvariationer fra det normale. Dem ville anklageren med garanti pumpe op, og det skulle jeg være forberedt på. »Hæ hæ...«, tænkte jeg for mig selv, efterhånden som jeg arbejdede mig ned i den lægelige vurdering.Straks jeg var færdig, ringede jeg til Pia Nøddebo (advokat i Michael Juul Eriksens firma TVC, red.) og fortalte den gode nyhed: Mod al forventning og helt klart mod anklagerens intention var mentalundersøgelsen blevet et trumfkort for os. Jeg kunne slet ikke vente med at få lov til at præsentere den i retten. At få Jørn ' Jønke' Nielsen fri efter ni en halv måneds varetægtsfængsling virkede godt nok som utopi. Når man som varetægtsfængslet har siddet så længe, går der som regel automatik i sagerne, og dommeren forlænger varetægtsfængslingen nærmest per refleks. Men der skulle selvfølgelig kæmpes for muligheden ved fristforlængelsen 15. oktober.»Nu må det være nok!«Vi satte os ind i Københavns Byret. Journalisterne var opmærksomme på, at det var i dag, de kunne få historien om Jørn ' Jønke' Nielsens mentale tilstand, og fyldte godt op på tilhørerpladserne. På den måde vidste jeg, at min klients sag ville blive styrket i offentligheden. Uanset om han ville blive løsladt eller ej. Jeg havde svært ved at sidde stille på stolen, mens jeg lyttede til anklagerens sang om, at mistankegrundlaget var usvækket, at Jørn ' Jønke' Nielsen kunne påvirke vidnerne, og at folks retsfølelse ville blive krænket, hvis man ikke forlængede varetægtsfængslingen. »Retsfølelsen bliver da også krænket af, at man spærrer en mand inde og forsøger at gøre ham til voldspsykopat, fordi han har forsvaret sig selv«, tænkte jeg.Min tålmodighed var så opbrugt, at jeg indledte min egen procedure med: »Nu må det være nok!«. Jeg ridsede på ny op, hvordan Jørn ' Jønke' Nielsen var blevet overfaldet med en kniv og havde forsvaret sig selv, inden jeg med stor fornøjelse begyndte at læse op af det dokument, alle ventede på: »Observanden fremtræder venlig og korrekt i sine attituder under hele den fem uger lange indlæggelse«, citerede jeg.»Observanden er velbegavet, og der er ikke tegn på svækkelse af åndsevnerne«. Og så første del af konklusionen: »Efter Hares Psykopati-test scorer observanden meget lavt, og observanden opfylder således ikke kriterierne for at lide af psykopati«. Jeg fortsatte til den del, som forholdt sig til, om Jørn ' Jønke' Nielsen skulle i forvaring: »I forbindelse med stillingtagen til forvaring er foretaget en farlighedsvurdering ud fra HCR-20 (måleredskab til brug ved farlighedsvurdering, red.). Ud fra denne skønnes farligheden meget lav til ikkeeksisterende«. Til sidst punkterede jeg ideen om, at Jørn ' Jønke' Nielsen kunne reduceres til en uforudsigelig voldsmand, som gik bersærk, så snart han lugtede blod: »Han mangler ikke affektkontrol og er ikke impulsiv eller uansvarlig i sin adfærd.Han tager ansvaret for egne handlinger og accepterer konsekvenserne«. Og: »Der kan med sikkerhed siges, at der ikke er risiko for ny voldskriminalitet«. På min indre film så jeg store klippestykker af anklagerens sag knække af og styrte i havet. Men jeg var klar over, at det krævede en mere end almindelig modig dommer at sætte Jørn ' Jønke' Nielsen fri.Det ville være at give ham en stor symbolsk sejr over et system, der havde sat alt til for at få ham spærret inde. Det ville på alle måder være nemmest for dommeren at sige ' ret som hun går', indtil den endelige dom ville falde.Anklageren havde på sin side ingen kommentarer til mentalundersøgelsen.Hun holdt imidlertid fast i, at Jørn ' Jønke' Nielsen skulle varetægtsfængsles, og gjorde opmærksom på, at statsadvokaten havde besluttet at køre retssagen som nævningesag. Praksis er, at man bruger nævninge i sager, hvor man går efter mindst fire års fængsel. Det virkede helt ude af proportioner sigtelsernes grovhed taget i betragtning - hvilket dommeren selv påpegede. Men statsadvokaten mente altså fortsat, at der stadig var tale om ' særligt skærpende omstændigheder'.Dommeren lod sig ikke mærke af anklagemyndighedens hårde kurs.Han kunne ikke se, at Jørn ' Jønke' Nielsen kunne påvirke vidnerne i en sag, hvor alle var afhørt, og alle spor var hentet ind. Han kunne ikke se, at sigtelsen berettigede til så lang varetægtsfængsling.Jørn ' Jønke' Nielsen var fri til at gå.Der lød et jubelbrøl fra tilskuerrækken.Jeg smilede for mig selv. Anklageren protesterede.De ville kære til landsretten med opsættende virkning - det ville sige, at Jørn ' Jønke' Nielsen ikke måtte løslades, før de havde landsrettens afgørelse.Dommeren syntes at have samme ' nu er det nok!'-holdning som mig. Han slog fast, at de selvfølgelig gerne måtte kære, men det blev uden opsættende virkning.Skulle landsretten være uenig, kunne man bare hente Jørn ' Jønke' Nielsen igen.Således trådte han og jeg ud på trappen foran Københavns Byret. En fyldig buket mikrofoner blev straks rakt frem mod Jørn Jønke' Nielsen. Han udtrykte sin glæde ved at være fri og sin frustration over at være varetægtsfængslet så længe. Selv fik jeg sneget enkelte kommentarer ind om, at denne løsladelse var noget, vi havde kæmpet for siden vinter.Tilbage i ÆgirsgadeMed Jørn ' Jønke' Nielsen fri kunne jeg få hans hjælp til de sidste detaljer i min forberedelse til retssagen. Især var jeg interesseret i med egne øjne at se, hvordan omstændighederne havde været den dag på Ægirsgade.Vi satte hinanden stævne derude en solskinsdag. Ægirsgade er en almindelig københavnsk gade på Ydre Nørrebro, hvor primært røde murstensbygninger strækker sig på hver sin side op i fjerdesalshøjde.Der er let trafik, og en del biler holder parkeret langs kantstenen. For at Jørn ' Jønke' Nielsen og jeg kunne få arbejdsro, valgte AK81' ere at spærre vejindgangene i begge ender med deres egne biler. Det var selvfølgelig lidt specielt at være ude i embeds medfør med folk, der på den måde lavede deres egne sikkerhedsforanstaltninger og trafikreguleringer, men jeg blandede mig ikke i det.Det var vigtigere for mig at se stedet.Cirka halvvejs nede på gaden stod Jørn ' Jønke' Nielsen og jeg på fortovet. Han viste mig kinagrillen, hvor han og Espen Hertz havde ventet, og cykelstativet, de var væltet ind i. Jeg lod blikket glide langsomt og studerende op ad husfacaderne for at se de vinduer, hvorfra øjenvidnerne havde observeret sammenstødet.Straks kunne jeg se, at de havde betragtet optrinnet fra dårlige vinkler. Den viden ville afgjort skærpe min afhøring, når vi kom ind i retssalen.Tilbage på kontoret studerede jeg et andet aspekt, hvor vinkler var i centrum.Anklagemyndigheden havde fået lavet en tegning over gaden og de enkelte impliceredes positioner. Jeg sammenholdt tegningen med ST's forklaring. Der var noget, som ikke stemte. Han havde præciseret, hvor hans bil havde holdt parkeret, og at han skulle over i en kiosk. På den anden siden af vejen stod Espen Hertz og Jørn ' Jønke' Nielsen, som han fastholdt, havde overfaldet ham, da han var gået forbi dem. Men bilen stod parkeret således, at han skulle gå til højre for at komme over i kiosken. For at komme forbi Espen Hertz og Jørn ' Jønke' Nielsen ved kinagrillen skulle han gå til venstre. En helt unødvendig omvej.Kort sagt følte jeg mig godt rustet, da Pia Nøddebo, Jørn ' Jønke' Nielsen og jeg mødtes i Københavns Byret 3. februar 2009 til første retsmøde. Foruden striben af faktiske beviser havde Pia Nøddebo og jeg dyrket paragraf 13 i straffeloven: »Handlinger foretagne i nødværge er straffri, for så vidt de har været nødvendige for at modstå eller afværge et påbegyndt eller overhængende uretmæssigt angreb og ikke åbenbart går ud over, hvad der under hensyn til angrebets farlighed, angriberens person og det angrebne retsgodes betydning er forsvarligt.Stk. 2 Overskrider nogen grænserne for lovligt nødværge, bliver han dog straffri, hvis overskridelsen er rimeligt begrundet i den ved angrebet fremkaldte skræk eller ophidselse«. Konflikten lå nede i Stk. 2. Vi vidste, at anklageren ville anfægte, at de sidste slag var inden for grænserne af nødværge.Drama og balladeUdadtil fortabte dette tørre juridiske omdrejningspunkt sig selvsagt i sagens actionfilm-rammer. På første dag myldrede det med politiets blå mandskabsvogne på Nytorv. Der stod rækker af betjente med sikkerhedsveste og maskinpistoler.Lyden af gøende politihunde blandede sig med lyden af de motorcykler, som cirklede rundt på pladsen. Hells Angels fra hele Europa var mødt op for at støtte Jørn ' Jønke' Nielsen. Og fordi den blodige bandekonflikt var brudt ud, mens Jørn ' Jønke' Nielsens sag blev forberedt, havde grupperingen deres egne vagtposter udstationeret i gaderne omkring retten.For mig tjener al den palaver ikke som en distraktion, men som en motivation.Nogle sportsmænd fortæller om, at jo mere drama og ballade der er på tilskuerpladserne, jo skarpere fokuserer de på deres opgave. Det genkender jeg fra mig selv. Sanserne skærpes instinktivt, fordi kroppen modtager en masse indtryk, som understreger vigtigheden af den kamp, man står over for.Først på programmet var afhøringen af ST. Der kørte en særskilt retssag mod ham for hans del i overfaldet, men i denne sammenhæng var han vidne. Jeg foreholdt ham den forklaring, han havde givet til politiet, og sammenholdt den med de faktiske omstændigheder.Der var en planche sat op med en oversigt over gaden, og jeg spurgte ham, hvorfor han var gået til venstre mod Jørn ' Jønke' Nielsen og Espen Hertz, når han egentlig skulle til højre, hen i kiosken.Det kunne han ikke svare på. Han var usikker og bevægede sig længere og længere ud på dybt vand. Derfor lod jeg ham slippe nemmere end mange andre vidner. Igen er det en tanke, som stammer fra den kinesiske krigsfilosof Sun Tzu: Hvis man decideret ydmyger en tydelig modstander, fremstår man ikke som en stor sejrherre, men som brutal. I en retssal kan det skabe antipati hos nævningene.Den følgende dag gik Jørn ' Jønke' Nielsen i vidneskranken og fortalte den historie, han havde gentaget siden grundlovsforhøret.På anklagersiden stod en af landets mest erfarne på området for personfarlig kriminalitet, statsanklager Anne Birgitte Stürup. Opsat på at udstille ham som en voldsmand i blodrus borede hun i, at han havde stukket ST, efter at han fik fat i kniven.»Havde det været en pistol, havde du så skudt?«. »Hvis jeg havde haft en kampvogn, så havde jeg kørt ham ned«, svarede Jørn ' Jønke' Nielsen.Ordene faldt hverken i et forsøg på at være grov eller sjov. Det var en dybfølt betragtning fra en mand, der havde kæmpet for sit liv. Den gik rent ind hos nævningene.Imin procedure tog jeg fat i netop dette altafgørende moment og forsøgte at få nævningene til at sætte sig ind i Jørn ' Jønke' Nielsens situation.»Hvad gør du, hvis du står i en situation, hvor du kan miste alt, du har, og alt, du nogensinde vil få? Selvfølgelig kæmper du for dit liv«. Jeg lagde helt klart min energi i at ramme de seks nævninge, for efter sagsforløbet havde jeg mindre tiltro til de tre juridiske dommere. Alt pegede i retning af, at systemet krævede sin sejr over Jørn ' Jønke' Nielsen. Så jeg måtte sætte min lid til dem uden for systemet. Men der var også en del detaljeret jura i min procedure, da jeg dykkede ned i paragraf 13 og gjorde klart, at man ikke, som anklageren mente, kunne bryde et så kort forløb op i tre faser. De sidste slag var en del af et samlet forløb og gik ind under Stk.2' s formulering om, at det var foretaget i ' skræk eller ophidselse'. Selvfølgelig lød det dramatisk, når man hørte, at ST havde et 18 centimeter langt sår i læggen, og at han havde været i livsfare på hospitalet.Ligesom det lød ubehageligt at høre ham skrige på telefonoptagelsen. Sådan en mand slår man vel ikke? Men Jørn ' Jønke' Nielsen havde forklaret - hvad man også kunne tolke ud fra telefonoptagelsen - at ST havde kæmpet videre med sit »krabbefodbold«, selv efter at han var lagt ned. I den sammenhæng og inden for de få livsvigtige sekunder, hvor det hele foregik, virkede det naturligt, at han gav ham slag, efter at han var nede.Jeg gjorde mig intet mindre end 170 siders noter og procederede energisk i timevis.Jeg havde aldrig drømt om, at den sag ville komme til at betyde så meget for mig, men det gjorde den nu. Af den simple årsag, at jeg kunne se, at der var politiske kræfter i spil, som forsøgte at tilsidesætte retssikkerheden.Jeg rundede af med: »Det kan således konkluderes, at ST's angreb på Jønke var uretmæssigt, at angrebet ikke var afsluttet, at Jønkes forsvarshandling både var nødvendig og forsvarlig, og at Jønke havde nødværgeforsæt«. 9. februar trådte de seks nævninge og tre juridiske dommere ind i Københavns Byret med deres afgørelse. Helt som forudset ville de tre juridiske dommere dømme ham. Det samme ville tre af de seks nævninge. Men tre nævninge havde været genstridige. De mente, som jeg, at der var tale om nødværge. Og det kræver et flertal blandt nævningene for at dømme. Kort sagt: Jørn ' Jønke' Nielsen var frikendt.Det gav et sus af oprigtig glæde i mig.Selv om dommen så smal ud, var jeg helt inde i min grundvold overbevist om, at det var den rigtige dom. Jørn ' Jønke' Nielsen reagerede på sin side på en af de mindst dramatiske måder, jeg har oplevet hos en klient.»Godt gået, Michael«, sagde han roligt, og jeg svarede, at det var en af de sødeste sejre, jeg hidtil havde vundet.Det passede. Få måneder tidligere befandt vi os et sted, hvor der var mentalundersøgelser og overvejelser om forvaring.Nu kunne min klient gå ud til venner, familie og klikkende kameraer.Jeg gav nogle enkelte interviews, mens Pia Nøddebo og jeg kantede os igennem mængden af politifolk, journalister og Hells Angels. Vi fortsatte op ad Strøget. Som vi gik der, bemærkede hun: »Nu er du ham, der har fået Jønke frikendt«. »Ja...«, sagde jeg.Ingen alliance med rockereJeg var klar over, at det var et markant øjeblik, som ville farve mig udadtil. Med en klient så eksponeret som Jørn ' Jønke' Nielsen begyndte jeg at få tilnavnet ' rockeradvokat', når nogle journalister skrev om mig. Det prædikat var og er både unfair og misvisende.Det er misvisende, fordi rockere langtfra er min eneste klientgruppe, og det er unfair, fordi det antyder en alliance, som ikke findes. Jeg forsvarer ikke rockere - altså grupper af mennesker med en bestemt levevis. Jeg forsvarer enkelte borgere, der har rettigheder inden for landets love. En journalist, som skriver om rockere, vil næppe kaldes rockerjournalist.For det antyder, at man har en relation eller interesse, som går ud over det rent professionelle. I mit tilfælde foranlediger det nogle til at tro, at jeg er på lønningslisten hos de grupperinger, hvis medlemmer jeg forsvarer. Igen og igen må jeg understrege, at jeg blot får den statslige takst for en beskikket forsvarer, og at jeg aldrig har fået en 25-øre af mine klienter. Det ville være hamrende ulovligt, og jeg lever af at arbejde inden for loven.Højere end noget andet sætter jeg min faglighed. Jeg har ikke fået mine kunder via et personligt forhold til nogen. Jeg har fået dem via resultater. Det er derfor, vi i firmaet fra en spæd begyndelse har opbygget et af landets største strafferetskontorer.Således står jeg heller ikke i et afhængighedsforhold til nogen. Jeg ville til hver en tid sige nej, hvis jeg blev forsøgt presset uden for lovens grænser.Også selv om det ville koste mig halvdelen af mine klienter.Lars Henriksen (advokat og partner i TVC, red.) og jeg udfærdigede hurtigt et langt etisk kodeks, da vi trådte ind på det strafferetslige område. Nu da der er så stor bevågenhed om vores kontor, er vi om muligt endnu mere rigide med at overholde det kodeks. For vi ved, at der cirkler folk omkring os, som bare venter på at underminere vores troværdighed.Det gælder ikke bare fra politi-og anklageside, hvor jeg og mine metoder har været en torn i øjet på mange. Det gælder også i egne rækker. Internt i advokatbranchen opstår der altid brødnid, når sådan en opkomling som mig kommer og trækker en masse sager til. Jeg er blevet vant til at støde på rygter om, hvilken ufin fyr jeg er, og hvordan jeg bestikker klienter til at tage mig som forsvarer. Og det er pudsigt: For det var præcis de samme forbitrede og helt udokumenterede rygter, som gik om populære advokater, da jeg endnu var ung.Jeg kan aldrig dæmme 100 procent op for, at folk betragter mig som lyssky på grund af mine resultater. I den henseende falder jeg blot i kategori med mange andre, som har forstyrret den gode ro og orden inden for deres branche. Men jeg kan konstatere, at jeg har opnået en række frifindelser, som har skaffet mig flere kunder. Tabellen lyver ikke. Herudover våger det benhårde Advokatnævn over alle advokaters arbejde. Den mindste overtrædelse af de etiske regler straffes med bøder. Jeg har aldrig fået en sådan.Man ville ikke tabe ansigtTo uger efter at Pia Nøddebo og jeg traskede veltilfredse ned ad Strøget med en sejr i bagagen, tikkede anken ind. På den ene side overraskede det mig ikke, når man allerede havde sat så mange sejl til.På den anden side havde man næppe anket, hvis det havde været et værtshusslagsmål mellem to tilfældige fyldebøtter.ST var i mellemtiden blevet dømt halvandet års fængsel for sin del af overfaldet og var ikke med ved ankesagen, som begyndte en regnvåd oktoberdag i 2009. I det store og hele var det en ret behagelig retssag i Østre Landsrets hvidmalede Sal 1. Ingen store overraskelser.Ingen ny information. Man håbede nok bare på, at man kunne få marginalerne på sin side i denne for skyldspørgsmålet sidste retsinstans.Igen var der tre juridiske dommere, men der var ni nævninge at overbevise.Da dommen faldt, troede anklager Henrik Aagaard et kort øjeblik, at han havde vundet. Alle tre juridiske dommere mente, at det var vold og ikke nødværge, da Jørn ' Jønke' Nielsen slog til sidst. Det samme gjorde et flertal af nævningene - fem mod fire. I landsretten skal man imidlertid have to tredjedeles flertal for at blive dømt. Det havde anklagemyndigheden ikke.Alle troede nu, at Jørn ' Jønke' Nielsen var endeligt frikendt. Sagen kunne umuligt gå til Højesteret, da Højesteret kun tager stilling til strafudmålingen, ikke til skyldspørgsmålet. Igen må jeg erkende, at jeg undervurderede den stålsathed, systemet viste i sine ambitioner om at få dømt min klient.Anklagemyndigheden indsendte en anmodning til Procesbevillingsnævnet om, at man ville have sagen i Højesteret.Man mente, at reglen om nødværge var blevet anvendt forkert. Det rystede mig.Også at grundlaget for anmodningen var så tyndt. Altså, det her handlede ikke om, at en regel var brugt forkert. Det handlede om, at man havde holdt beviser op mod den regel og gjort sig den juridiske vurdering, at der var tale om nødværge.Det var en helt stringent proces. Man var uenig i vurderingen, ikke i regelanvendelsen.Jeg tænkte for mig selv, at fik de den igennem, kunne man jo gå til Højesteret, hver gang man er uenig i den juridiske vurdering af en sag. Og det er jo ikke meningen. Det var kringlet og surrealistisk, men sådan havde det nærmest været fra starten.Procesbevillingsnævnet endte med at give tilladelse til at få sagen prøvet ved Højesteret.Nu begyndte det at stramme til. Ved de seneste to retssager havde jeg vundet med den mindste margin på grund af nævningene. I Højesteret sad kun fem dommere, og en sejr krævede flertal. Det kan godt være, at det hele var et udtryk for, at politi og anklagemyndighed sprællede desperat, men de havde på papiret gode chancer for at få held med at omstøde dommen, nu de havde fået hul til Højesteret.Man skar i samme ombæring tiltalen til. I stedet for at forsøge at få Jørn ' Jønke' Nielsen dømt efter paragraf 246 om grov vold med skærpende omstændigheder, gik anklagemyndigheden efter en straf efter paragraf 244 om simpel vold. Straffen ville i så fald ligge på en 40 til 60 dages fængsel, hvilket åbenlyst ikke stemte overens med, at han havde siddet varetægtsfængslet i ni en halv måned.Ligesom det virkede som ressourcespild, at man havde gjort en sag om simpel vold til en nævningesag og nu en højesteretssag.Det handlede ene og alene om ikke at tabe ansigt. Fik man sneget en dom for simpel vold igennem, kunne man sige, at Jørn ' Jønke' Nielsen var blevet dømt.Som sædvanlig i Højesteret drejede det sig blot om en enkelt dag i retten, hvor både anklageren og jeg skulle procedere vores synspunkter. Med kappen over skuldrene trådte jeg ind i lokalet, hvor de fem dommere - som det praktiseres i denne instans - sad klar i en halvcirkel foran mig. Jeg bukkede og tog rummet ind, selv om jeg kendte det. Det er klædt i balancerede hvide og brune farver. Rundt om står høje guldlamper, og i loftet hænger lysekroner. Over dørene er der dekorerede buer. I loftet stuk.Jeg stod over for rigsadvokat Jørgen Steen Sørensen, som lagde ud. Han tromlede videre ud ad det spor, vi kendte fra byretten og landsretten: »Han trækker et spor af grov og meningsløs vold efter sig, og det har han gjort i 30 år, siden han som 18-årig første gang blev dømt for grov vold. Det er afstumpede miljøer med forkvaklede begreber om ære og selvtægt. Det er sådanne miljøer, som retssystemet skal slå hårdt ned på«, sagde han.Jeg var spids i min procedure og tøvede ikke med at kalde hele situationen for »pinlig«. Men jeg forholdt mig næsten ikke til den konkrete sag og nødværgespørgsmålet.Jeg havde skiftet taktik. En teknikalitet havde bragt os ind i dette lokale, en teknikalitet skulle få os ud igen.Jeg argumenterede for, at den her sag slet ikke hørte hjemme i Højesteret, fordi der ikke var sket nogen som helst fejl.Reglen var brugt efter bogen, og derfor burde sagen aldrig have været godkendt i Procesbevillingsnævnet.Altså nægtede jeg overhovedet at forholde mig til det konkrete i sagen. Jeg var som en fodboldspiller, der tog bolden og lossede den ud af stadion og stillede sig med armene over kors og sagde: »Vi kan ikke spille den her kamp, for banen har de forkerte mål«. For selv om Procesbevillingsnævnet har godkendt, at en sag kan gå i Højesteret, behøver Højesteret ikke at være enig, men kan vælge at forkaste den. På den måde talte Jørgen Steen Sørensen og jeg forbi hinanden i vores procedurer, men det var præcis min intention. Nu måtte det briste eller bære.FrifundetEn uge senere sad jeg og spiste sushi i Ringsted, hvor jeg var i gang med en sag.Telefonen ringede. Frifundet. Dommerstemmerne tre-to. De dommere, som havde frifundet min klient, havde bakket op om mit synspunkt: Sagen hørte ikke hjemme i Højesteret, for juraen var anvendt helt korrekt. De havde altså accepteret, at jeg havde sparket bolden ud af banen.Jeg skyndte mig at ringe til Jørn ' Jønke' Nielsen. Vi talte om, at det nok ville blive fremstillet som, at det var en sejr med den mindst mulige margin. Sådan så det jo ud, når man kiggede på stemmerne fra byret til højesteret. Jeg påpegede, at sejren så stor og sikker ud, hvis man lagde en anden vinkel: Vi havde slået to statsadvokater og en rigsadvokat.Ellers tærskede vi ikke langhalm på det. Vi skulle begge videre. Personligt havde jeg uhyre travlt, fordi jeg en uge forinden var begyndt på en ny kæmpesag med en af Jørn ' Jønke' Nielsens bekendte.Brian Sandberg havde bedt mig om at forsvare sig i en gigantisk retssag med relation til den verserende bandekrig.' Forsvar - alle har ret til en god advokat' af Michael Juul Eriksen i samarbejde med Danni Travn er udkommet på Politikens Forlag.ps@pol.dk Skulle Jønke bare have sagt: ' Jamen, stik dog løs' og så have lagt sig ned for at dø?Anklageren begærede pludselig at få min klient mentalundersøgt med henblik på forvaring. »Okay, nu er det 100 procent politisk«, tænkte jeg Jørn ' Jønke' Nielsen var rasende og kaldte det et forsøg på karaktermordJeg kan aldrig dæmme 100 procent op for, at folk betragter mig som lyssky på grund af mine resultater.Fejl og fakta 13.09.2017:Sprogligt: At imødegå betyder at modsige nogen eller afværge noget, mens imødekomme tværtimod betyder, at man opfylder nogens krav eller ønske. Når der stod på side 20 i PS søndag 10.9., at en forsvarsadvokat blev skuffet over se, at dommeren »imødegik anklagerens ønske«, skulle der tydeligvis have stået imødekom.  
Hvorfor påtager man sig som advokat at forsvare klienter som Hells Angels-rockeren Jørn ' Jønke' Nielsen? Forsvarsadvokat Michael Juul Eriksen, der bl. a. også har forsvaret tys-tys-kilden, digteren Yahya Hassan og fodboldspilleren Nicklas Bendtner, fortæller i dette uddrag af sin nye bog ' Forsvar - Alle har ret til en god advokat' om, da Jønke hyrede ham i en sag om et knivoverfald - og hvorfor han tager den slags sager.
Atmosfæren mellem musikerne trænger ind i hver eneste tone, de spiller, mens Kira Skov synger sin tekst til ' Lilac Sky', der er skrevet som en duet mellem hende og hendes afdøde ægtemand, bassisten Nicolai Munch-Hansen.Lige inden de går ind i optagerummet i studiet for at indspille ' Lilac Sky' for tredje gang, kommer det roligt fra producer John Parish: »Jo mere enkelt I spiller denne her, desto bedre«. De hører ham.Der er rifter af erfaring og sårbarhed i Kira Skovs stemme, da hun åbner sangen med linjerne: »In my darkest hour death had come, came to claim my darling, father, brother, son, my sweetest one«. Og det enkle, dybfølte sammenspil mellem musikerne i et studie i Bristol denne decemberdag lyder denne gang som en blidt vuggende fortælling om savn og længsel. Det er en gennemspilning så stærk og nærværende, at da øjeblikket er forbi, og musikerne kommer ud fra optagerummet sammen med Kira Skov, har flere tårer i øjnene.De holder om hinanden. Da de giver slip, blander en lettet latter sig med tårerne, og de snakker om, hvor bevægede de blev lige før, og at det er på tide at få bestilt noget mad. Nu. Og ingen er i tvivl: Musikken til duetten ' Lilac Sky', en af ti sange på Kira Skovs kommende album ' The Echo of You', er færdigindspillet, forløst.UlykkenTi måneder tidligere, mandag 20. februar 2017, blev Kira Skov vækket om natten af en bekendt, der kom for at fortælle hende, at hendes mand, Nicolai Munch-Hansen, var død.»Jeg fik et chok. Jeg væltede rundt og kan kun huske fragmenter af det. At jeg havde det, som om jeg faldt og faldt og faldt og forsøgte at gribe ud efter Nicolai.Jeg havde en følelse af, at jeg måske kunne gribe ham«, siger Kira Skov.Da hun fik beskeden, lå hun i sin seng i sit og Nicolai Munch-Hansens hus i en haveforening på Amager. Ved siden af hende sov deres fælles søn, fireårige Morgan. I et andet værelse lå hans storesøster, 14-årige Nora, der er Nicolai Munch-Hansens datter fra et tidligere forhold og har boet halvdelen af tiden hos ham og Kira Skov, siden hun var tre år.»Min veninde, der kom med beskeden, måtte blive ved børnene, mens jeg løb ud i natten og hen til Noras mor.Jeg kan huske, at jeg rystede og ikke kunne holde op med det. Mine ben rystede sådan. Og de blev ved med at ryste i to døgn«. Kira Skovs søstre rykkede ind i huset til hende, og sammen med andre familiemedlemmer og venner formede søstrene en slags sorggruppe, der tog sig af praktiske ting og sørgede for, at Kira Skov ikke var alene.»I de første døgn sad min ene søster ved mig i min seng og aede mine ben. I timevis. Jeg tror, jeg var ligesom et spædbarn.Hver gang hun faldt i søvn, vågnede jeg forskræmt op«. Efter nogle dage blev der udsendt en kort meddelelse til offentligheden om, at musikeren og komponisten Nicolai Munch-Hansen var død, kun 39 år gammel.»Dødsårsagen er endnu ukendt, men skyldes formentlig en utilsigtet fatal kombination af euforiserende stoffer og alkohol«, stod der i meddelelsen, og det skulle vise sig, at det var sådan, det hang sammen.Det var en blanding af alkohol, euforiserende stoffer og nervemedicin, som Nicolai Munch-Hansen døde af, og det er noget af det svære for Kira Skov at tale om.»Når der er stoffer indblandet i et dødsfald, bliver den afdøde meget let stemplet. Nicolai var ikke hverdagsmisbruger.Han eksperimenterede med stoffer en gang imellem, men han kunne altid fungere«, siger hun og holder en lille pause, inden hun uddyber: »Han kunne passe sit arbejde, han var far, han var familiemenneske, og det var fuldstændig uventet, at han døde. Det var en ulykke. Han ønskede ikke at dø fra os«. Ved begravelsen fra Blågårds Kirke på Nørrebro i begyndelsen af marts gik familie, venner og musikerkolleger gennem byen fra kirken til Assistens Kirkegård, hvor Nicolai Munch-Hansen er stedt til hvile.I tiden efter begravelsen blev familie og venner ved med at hjælpe Kira Skov.»Der var nogen, som købte ind og lavede mad, naboer hængte poser med morgenbrød på havelågen, og da Morgan kom tilbage i børnehave, var der nogen, der hentede ham, hvis jeg ikke kunne.Tit måtte jeg gå ind og lægge mig, jeg var temmelig forvirret, og jeg græd meget.Men fordi nogen tog sig af mig, havde jeg lige akkurat overskud nok til at tage mig af Morgan. Han skulle ikke føle, at han skulle tage sig af mig, og det tror jeg heller ikke, at han gjorde. Den fordeling var der orden i«.HandlekraftHun har rejst sig for at koge vand til et krus te til os hver, og som hun står der ved bordet i tekøkkenet i studiet i Bristol med siden til mig og klemmer først flydende honning og dernæst citron ned i sin te, er hun næsten bekymrende smal.Så drejer hun sig halvt, står med ansigtet vendt mod mig - og fylder på en eller anden måde hele rummet ud med sit åbne blik.Hendes tøj er sort og blødt. Hendes hår er næsten sort, falder ned til skuldrene og er uglet i den ene side af en håndbevægelse, hun laver i tvivlrådighed indimellem uden at tænke over det. Inden for rammen af sort eyeliner kommunikerer øjnene, interesseret, intenst, insisterende.Stærkt.Der skal en vis styrke til at indspille et album med nye sange dedikeret til en afdød ægtefælle under et år efter hans død. Men det var ikke styrke, der fik Kira Skov til at begynde at skrive sangene et par måneder efter Nicolai Munch-Hansens død. Det var et behov for at handle.»Jeg er en person, der er vant til, at når der sker noget forfærdeligt, så må vi prøve at fikse det. Da jeg fik kræft i 2009, kunne der gøres noget imod sygdommen.Vi vidste ikke, hvordan det ville gå, men der var et håb«. Hun bliver siddende på stolen og bevæger ikke kroppen. Det er i øjnene, bevægelsen sker. Helt åbne, helt mørke trækker de mig til sig, så det er, som om jeg kan se og mærke, hvad der sker i hende, mens hun fortsætter: »Nicolais død... det kunne jo ikke fikses.Det var den ultimative magtesløshed.I den situation kan man gøre noget, der kan hjælpe en med at leve med det, men man kan ikke få ham tilbage«. Det, Kira Skov kunne gøre i tilstanden af afmagt og sorg, var at begynde at skrive: »Den tilstand fyldte alt. Det var svært at indkapsle, hvad det var. Da jeg begyndte at skrive, blev det på en måde kapslet ind. Det fik en form, så jeg kunne kigge på det udefra også. Det gjorde det nemmere for mig at håndtere. Og så er det med at skrive jo meget min måde at handle på«. »Sing my lover sing my lover, sing a song of early death«, lyder en linje i den første sang, ' If Not Winter', som Kira Skov skrev, efter at hun begyndte at skrive sange til sin Nicolai efter hans død.»Syng min elskede«, siger sangen, og hele ' The Echo of You' er melodier og beretninger om døden, afmagten, sorgen og kærligheden.Uventet hjælpDa Nicolai Munch-Hansen døde, fik Kira Skov umiddelbart efter tilbudt beroligende medicin, men hun kunne ikke få sig selv til at tage pillerne, fordi »det på en måde var den samme slags medicin, der var involveret i Nicolais død«, som hun siger.Hun havde nogle samtaler med først en sorgterapeut og siden en psykolog kort tid efter dødsfaldet, men følte sig ikke parat til at gå ind i et terapeutisk forløb allerede da.I stedet blev det noget helt andet og uventet, som blev en stor hjælp for hende. 24. marts 2017, knap en måned efter Nicolai Munch-Hansens død, udkom Naja Marie Aidts bog ' Har døden taget noget fra dig så giv det tilbage - Carls bog'. I bogen skriver Aidt om tabet af sønnen Carl.På Facebook så Kira Skov, at mange delte interviews med Naja Marie Aidt om bogen, da den udkom.»Jeg læste dem ikke. Jeg turde heller ikke læse hendes bog. Men så fik jeg den tilsendt af min moster. Først lod jeg den bare ligge. Uden at lukke den op. Så kom jeg alligevel til at åbne den«. Da hun først begyndte at læse i den, holdt hun ikke op.Hun læste bogen i løbet af et døgns tid. Og følte genkendelse: »Naja Marie Aidt havde sat ord på alt det, jeg ikke selv havde været i stand til at formulere endnu. Alt det, jeg stod midt i.Hele den fragmenterede tilstand af sorg og chok. Og dét helt ned i måden, hun skrev på, uden kommaer og punktummer, sådan som det føltes, fordi alt flød sammen, og fordi man hele tiden, dagligt, skal lære forfra, hvad der er sket«. Der var ovenikøbet tydelige paralleller mellem de to dødsfald, idet både Kira Skovs mand og Naja Marie Aidts søn døde uventet af en ulykke under indflydelse af euforiserende stoffer. Og begge er begravet på Assistens Kirkegård, skråt over for hinanden.Kira Skov skrev til Naja Marie Aidt, som svarede med det samme: »Vi begyndte en intens brevveksling, vi stadig har. På mail. Mere eller mindre dagligt. Det har været noget af det, der har hjulpet mig mest. Det er en gave at skrive sammen med en, der er så god til at sætte ord på alting. Og som man kan dele alt med. Jeg kan ikke skrive noget, hun ikke forstår«.Det største af altDa Kira Skov og musikerne ud på eftermiddagen, efter frokostpausen, igen går ind i optagerummet i studiet i Bristol og begynder at spille, tænker jeg, at hun med sine sange kan noget af det samme, som Naja Marie Aidt kan med sin bog: give følelserne sprog, gøre erfaringerne genkendelige og vedkommende.For Kira Skovs vedkommende ikke blot i ord, også i musik.Mens titelnummeret ' The Echo of You' bliver indspillet, sidder jeg uden for optagerummet, lige bag producer John Parish, der har arbejdet med Kira Skov på flere album før og blandt meget andet også igennem mange år har arbejdet tæt sammen med P. J. Harvey.John Parish kendte Nicolai Munch-Hansen. Guitaristen Oliver Hoiness, trommeslageren Silas Tinglef, violinisten Maria Jagt og kontrabassisten Anders Christensen kendte alle sammen Nicolai Munch-Hansen og spillede med ham igennem årene, også i forbindelse med hans sidste og mest vægtige værk i eget navn, ' Det flimrende lys over Brabrand Sø', der udkom i slutningen af 2016 og havde tekster af Peter Laugesen.I studiet er kærligheden til ham og savnet hele tiden til stede i den omsorgsfulde måde, hans venner taler til hinanden på, og i den mageløse lyd af deres fokuserede sammenspil, og samtidig taler sange som ' The Echo of You' og ' If Not Winter' og ' Lilac Sky' til kærligheden i alle, der har prøvet at elske, og sorgen i alle, der har prøvet at miste.Det er de allerstørste følelser, Nicolai Munch-Hansen med sit fravær rører ved, fordi Kira Skov kan skrive om dem, og fordi hans venner kan spille dem. På en eller anden måde fanger trommeslageren Silas Tinglef omfanget af dem, da indspilningen af sangen ' The Echo of You' er færdig, og han sætter sig ned ved siden af mig og siger, ud i luften, til alle og til ingen: »Der vil altid være et før og et efter Nicolais død«.SommerhusetDa Kira Skov var kommet i gang med at skrive sange nogle måneder efter Nicolai Munch-Hansens død, skrev hun en mail til John Parish. Hun spurgte produceren, om de kunne lave en aftale i studiet i december 2017. Med mulighed for at aflyse, hvis ikke hun var færdig med at komponere sangene.»Det gav mig en form for deadline, og jeg tror, det var godt for mig. At jeg arbejdede mig hen imod noget ude i fremtiden.Når man står midt i en sorg, kan fremtiden godt være vanskelig overhovedet at forestille sig«, siger hun denne dag, hvor der er gået en måneds tid, siden vi mødtes i studiet i Bristol i december.Nu er hun hjemme i København igen.Tidligt denne morgen gik vi en tur på Assistens Kirkegård, hen til Nicolai Munch-Hansens grav.Nu er vi i hendes hus på Amager. Morgan er i børnehave, Nora i skole, og over anlægget i stuen har Kira Skov spillet den færdige version af duetten ' Lilac Sky' fra det kommende album.Siden musikken til nummeret blev indspillet i Bristol, har den været i Kentucky, hvor sangeren og sangskriveren Will Oldham, der er kendt under kunstnernavnet Bonnie Prince Billy, har indsunget den del af sangen, der skal forestille at være Nicolai Munch-Hansens stemme.»Er det far og dig, der synger sammen?«, spurgte Morgan sin mor, da hun spillede den færdige sang for ham.Selv om den lille dreng ikke forstår engelsk, var der noget i stemningen i sangen, der mindede ham om at høre forældrenes stemmer.Kira Skov har tændt lysene i stagerne på køkkenog spisebordet, taget en grå hættetrøje ud over sin sorte bluse og trukket benene op under sig i stolen, hvor hun sidder.Man bliver nemt kold, når man taler om sorg.Hun fortæller, at hun på et tidspunkt i sommeren 2017 fik sin mor til at passe Morgan, og så tog hun alene op til sin mormors gamle sommerhus i Nordsjælland for at skrive.Som hun så ofte havde gjort det før i tiden, men ikke havde gjort efter dødsfaldet.»Først var det nærmest euforisk for mig at komme derop. Jeg var nærmest glad og havde de ritualer, jeg plejede at have i sommerhuset: stod tidligt op, gik en tur, lavede lidt yoga, spiste morgenmad, drak kaffe og sad med min computer og min guitar«. Det begyndte godt. Kira Skov følte, at hun havde hul igennem og skrev sangen ' The Basement' til pladen.»Og så vendte det lige pludselig.Til den helt modsatte stemning. Til at jeg tænkte, at jeg ingenting kan uden Nicolai. Vi hjalp hinanden meget, og jeg var vant til at have hans øjne på alt, jeg lavede. Jeg blev helt ulykkelig og tog hjem, for jeg kunne mærke, at nu skulle jeg ikke være alene længere«.En vild forbindelseKira Skov og Nicolai Munch-Hansen mødte hinanden for 14 år siden. Han begyndte at spille med i hendes band Kira &amp; the Kindred Spirits, og hurtigt opstod der en forbindelse imellem dem: »Vi havde en vild forbindelse, også kreativt.Vi havde lyst til at være i samme rum, vi forelskede os i hinanden, og jeg kunne godt lide, at Nicolai ikke bare var imponeret af det, jeg kunne dengang.Selv om han var vildt forelsket i mig, så syntes han, der var nogle ting, jeg kunne gøre bedre. Han ledte mig væk fra bare at lave rock'n'roll, der kørte derudad.Han lærte mig at økonomisere med tingene«. Nicolai Munch-Hansen var ikke blot Kira Skovs kæreste og mand, hendes bedste ven og sine to børns far: »Han var min mest betroede og tætteste samarbejdspartner, og vi havde et samarbejde, hvor vi gjorde hinanden bedre, synes jeg. Vi udviklede hinanden.Så hans død har ligesom været en amputering af alting«. Hun ser til siden og er væk i sine tanker et øjeblik. Så vender hun tilbage.»Men jeg synes godt, jeg kan have ham med mig i det, jeg laver nu. Jeg kan høre ham i sangene. For eksempel i ' Lilac Sky'.Nogle af dem, der har kendt Nicolai rigtig godt og har spillet med ham, har også sagt til mig, at det folky ved ' Lilac Sky', det er som essensen af Nicolai. Han elskede det rootsagtige«. Mens Kira Skov har arbejdet med det nye album, har hun og Maria Faust nogle gange optrådt med deres fælles projekt ' In The Beginning', der udkom lige efter Nicolai Munch-Hansens død.Sorgens naturMan ved ikke, hvad man har til gode og i vente. Heldigvis. Mærkeligt nok er hele tonen på ' In The Beginning' ikke desto mindre som et forvarsel om den sorg, Kira Skov er igennem. Selv om ' In the Beginning' blev indspillet i en gammel kirke i Estland, året inden Nicolai Munch-Hansen døde.»Det var, som om Maria og jeg havde skrevet om tabet, før det skete. Den plade indkapslede nogle af de eksistentielle tanker, jeg siden har gjort mig. Derfor har det føltes rigtigt for mig at optræde med musikken fra den plade efter Nicolais død«. I 2018 er det sangene fra ' The Echo of You', Kira Skov skal på turné med. Hun ved godt, at sorgen følger med. Selv om hun er omringet af mennesker, hun elsker, og som elsker hende, kan hun stadig indimellem føle sig ensom i sin sorg: »På de dårlige dage kan man føle sig isoleret i den ensomhed, som kommer med sorgen. Som nærmest er en del af dens natur«. Hun tilføjer, at sorgen nok altid vil være der, og at der er »en mærkelig ambivalens« knyttet til den: »Det har jeg skrevet meget med Naja om: at man på en måde har det sådan, at hvis man blev færdig med at sørge, er man ængstelig for, om det ville devaluere ens kærlighed. Samtidig er det, som Naja også skriver et sted i sin bog, måske kun i takt med, at man glemmer, at man begynder at hele. For hvis nærværet af de døde er konstant, så er smerten ved deres fravær også konstant«. »Men jeg ved ikke, hvordan det bliver.Hvordan man kommer til at leve med sit tab på den lange bane. Det er stadig så nyt«.Kira Skov: ' The Echo of You' udkommer 16. marts.Kira Skov præsenterer ' The Echo of You' og taler med Kim Skotte ved et Politiken Live-arrangement i Pressen 12. marts.6. april tager hun på danmarksturné med sit band.' The Music of Nicolai Munch-Hansen' er overskriften på koncerter på Den Sorte Diamant i København 22. februar og Atlas i Aarhus 23. februar.Blandt de optrædende er Kira Skov.Naja Marie Aidt havde sat ord på alt det, jeg ikke selv havde været i stand til at formulere endnu.Alt det jeg stod midt i. Hele den fragmenterede tilstand af sorg og chok. Og dét helt ned i måden, hun skrev på, uden kommaer og punktummer.Det har jeg skrevet meget med Naja om: At man på en måde har det sådan, at hvis man blev færdig med at sørge, er man ængstelig for, om det ville devaluere ens kærlighed Han kunne passe sit arbejde, han var far, han var familiemenneske, og det var fuldstændig uventet, at han døde. Det var en ulykke. Han ønskede ikke at dø fra os.Fakta: BLÅ BOG Kira SkovSanger, musiker og sangskriver.Født 6. juni 1976, opvokset i Rødovre. Tog til London i 1993 og boede i en årrække dels der, dels i Los Angeles, sammen med sin daværende musikerkæreste, med hvem hun havde bandet Butterfly Species.Dannede i 2001 gruppen Kira &amp; The Kindred Spirits og flyttede tilbage til Danmark. Bandet eksisterede til 2007 og udgav tre album: ' Happiness Saves Lives' (2002), ' This Is not an Exit' (2005), ' Kira &amp; the Kindred Spirits' (2006).Sammen med bl. a. sin mand, bassisten Nicolai Munch-Hansen fra Kira &amp; the Kindred Spirits, fortsatte hun karrieren i eget navn. Hendes solodebut var ' The Rail Train, the Meadow, the Freeway and the Shadows' (2008).Siden har hun fået udgivet flg.soloalbum: ' Look Up Ahead' (2010), ' Memories of Days Gone By' (2011), ' When We Were Gentle' (2013), ' May Your Mind Explode a Blossom Tree' (2015).Derudover har hun med Peter Peter skabt ' Persona' (2012), med Marie Fisker skabt ' The Cabin Project' (2014) og med Maria Faust skabt ' In the Beginning' (2017).Udvalgte priser: Danish Music Award som Årets sangerinde i 2007. Årets Steppeulv for Årets album og Årets vokalist i 2014, Carl Nielsen-prisen for teksterne til ' When We Were Gentle' i 2014, Årets Steppeulv for Årets komponist (sammen med Maria Faust) i 2018.
Det kom som et chok, da Kira Skovs mand og nærmeste musikalske samarbejdspartner, Nicolai Munch-Hansen, døde for et år siden. Han var et familiemenneske og en kærlig far, men eksperimenterede også med stoffer. Og døde af det. 10 måneder senere tog Kira Skov til Bristol for at indspille de sange, hun har skrevet til ham efter hans død. Nu udkommer hendes nye album om afmagten, sorgen og kærligheden.
Den muslimske friskole Iqra Privatskole på Nørrebro i København med over 500 elever er i overhængende fare for at lukke.Statens Tilsyn har besluttet at tilbageholde skolens tilskud på over 21 mio. kr. fra 1. januar 2018, og herefter påtænker styrelsen helt at fratage skolen sit tilskud.»Vi har haftet grundigt tilsyn med skolen, og der er mange alvorlige brud på loven,« siger Susanne Clausen, vicedirektør i Styrelsen for Undervisning og Kvalitet.I styrelsens brev til skolen henviser myndigheden bl. a. til en række forhold, som BT har afdækket.Tvivl om forhold til moskéSenest kunne BT 6. december afsløre, at skolens konstituerede leder Ahmed Salale har spredt videoer fra den islamistiske organisation Hizb ut-Tahrir i forskellige grupper på Facebook. Hizb ut-Tahrir arbejder for at etablere et verdensomspændende kalifat og har tidligere opfordret til drab mod jøder.' En lille video om Hizb ut-Tahrirs arbejde verden over. Allahu Akbar,' skrev skolelederen blandt andet.På trods af at have spredt organisationens budskaber afviste Ahmed Salale dog enhver form for tilknytning.Men ifølge styrelsen er hans udmeldinger på Facebook om Hizb ut-Tahrir med til at rejse tvivl om, hvorvidt skolen efterlever lovgivningens krav om at forberede eleverne til frihed og folkestyre, skriver styrelsen til skolen.Tidligere har BT desuden afdækket skolens forbindelser til moskeen Islamisk Kulturcenter i Københavns nordvestkvarter og dennes fremtrædende imam Khalil Jaffar. Han var med til at oprette skolen og var indtil for nylig ansat som viceleder.Styrelsen er i tvivl om, hvorvidt skolen er uafhængig af moskeen. I brevet til skolen inddrager styrelsen BTs artikel fra 1. november, hvor avisen kunne afsløre, at Khalil Jaffar ved et møde med den indonesiske ambassadør fortalte, at moskeen har grundlagt skolen, og at den er »rodfæstet i studiet af islam«. BT kunne dengang også afsløre, at Khalil Jaffar i en periode på omkring et halvt år havde tilladt en ung mand, tiltalt for at være Islamisk Stat-kriger, at have adresse i Jaffars hus.Siden har manden haftadresse hos Islamisk Kulturcenter, hvor Khalil Jaffar er imam. Tirsdag blev den unge mand, der har skiftet navn til Alexander Bak, idømt tre år og seks måneders fængsel for at have tilsluttet sig Islamisk Stat i Syrien.Forholdet mellem Khalil Jaffar og den terrordømte har skolen ' ikke taget afstand fra og reageret på', skriver styrelsen. Efter artiklerne har skolens nye bestyrelse opsagt Khalil Jaffars stilling.Forældre er orienteretDen konstituerede skoleleder Ahmed Salale siger, at skolen har orienteret forældrene om den vanskelige situation.»Hvis styrelsen trækker tilskuddet, stopper skolen under alle omstændigheder,« siger han.Der blev for nylig valgt ny bestyrelse på skolen, ligesom skolen har droppet sit samarbejde med skolens støtteforening, der indtil for nylig havde adresse hos moskeen Islamisk Kulturcenter.Iqra Privatskole har indtil 8. januar til at komme med bemærkninger til styrelsen, hvorefter myndigheden træffer en endelig afgørelse.jani@bt.dk '' Hvis styrelsen trækker tilskuddet, stopper skolen under alle omstændigheder Ahmed Salale, konstitueret skoleleder, Iqra Privatskole.Fakta: Sagen kort20. decemberBestyrelsesmedlemmer på den muslimske friskole Iqra Privatskole ' kan ikke længere stå inde for' en udbredt sympati med den kontroversielle organisation Hizb ut-Tahrir.6. decemberLeder af Iqra Privatskole har på Facebook spredt en video fra organisationen Hizb ut-Tahrir, der arbejder for at indføre et verdensomspændende islamisk kalifat.1. novemberDet er moskeen Islamisk Kulturcenter, der har grundlagt Iqra Privatskole, og skolen er i øvrigt »rodfæstet i studiet af islam«. Sådan beskrev moskeens imam Khalil Jaffar skolen ifølge et referat fra et møde mellem ham og den indonesiske ambassadør. Tilsyn er i tvivl om skolens uafhængighed.19. septemberEn 21-årig mand, der er fængslet og tiltalt for at have tilsluttet sig Islamisk Stat i Syrien, har i ca. seks måneder haftadresse hos Khalil Jaffar, imam og viceleder på Iqra Privatskole.
LUKNINGSTRUET Statens Tilsyn vil fratage muslimsk friskole 21 mio. kr. i tilskud. Skolen med over 500 elever er i overhængende fare for at lukke.
Tilbage i 1990' erne stod Henrik Plenge Jakobsen i samarbejde med Jes Brinch bag den brændte børnehave, der var med til at sætte Nicolai Wallner, den dengang purunge gallerist, på kunstkortet.Det var også samme duo, der skabte en skandalesucces ved at fylde Kongens Nytorv med udtjente biler under overskriften ' Burn Out'.Siden er der blevet lidt mere stille omkring Henrik Plenge Jakobsen, men en del af denne tilsyneladende stilhed skyldes, at han udstiller i, og skaber værker til, udlandet.Siden juni i år har man dog kunnet opleve tre skulpturer af Plenge Jakobsen i Lundtoftegade på Nørrebro i København.HER LIGGER AKB's almene boligblokke, og mellem dem og ud mod vejen finder man skulpturerne. Den første hedder ' Mælkevejen' og ligner lidt en ellipseformet badering, der svæver et par centimeter over jorden og har en overflade af små kakler.Midt i boligbloksforløbet finder man ' Enhjørningen'; et springvand, hvor selve bassinet ligeledes er udført i små kakler, mens et meterhøjt horn fra en enhjørning (eller en narhvaltand) rejser sig i midten. Det ser ud, som om vand kan sno sig ned ad hornet, men det var slukket forleden, da jeg var forbi.Sidste del af den skulpturelle trilogi hedder ' Trylleringen', og her er baderingsassociationerne endnu mere markante, for denne lodrette skulptur er både stribet og ringformet.Her spiller de vilde kornblomster og valmuer fint sammen med skulpturen rent farvemæssigt, hvor de omkring ' Mælkevejen' skjuler den svævende effekt.Det er dog langtfra det eneste, der er skjult. For skulpturerne er ikke lige sådan at finde. Åbenbart heller ikke for beboerne, for først den fjerde, jeg talte med, vidste, hvor de var - og at de overhovedet fandtes. Men da jeg spurgte den venlige teenager, om skulpturerne så blev brugt, så han nærmest skrækslagen ud.Jeg fandt aldrig ud af, om det var, fordi han troede, man ikke måtte lege på skulpturerne og ikke ville bringe nogen i fedtefadet, eller fordi konceptet var ham fuldstændig fremmed.I alle tilfælde benægtede han ivrigt.Og han har sikkert ret, for AKB Lundtoftegade er fyldt med legepladser, grønne områder og bænke, der må være bedre at sidde på end Henrik Plenge Jakobsens skulpturer.Alligevel er det problematisk, når nu Statens Kunstfond, der har støttet projektet, betegner værkerne som ' integrerede', hvilket vil sige, at de skal være i direkte dialog med både beboere og omgivelserne.Ingen af delene er rigtig lykkedes, for skulpturerne står som små farveklatter, der slet ikke kan hamle op med eller for alvor forholder sig til de store bygninger og infrastrukturen mellem dem.Heller ikke beboerne synes at have taget skulpturerne til sig. Af dem, jeg mødte, vidste de fleste som sagt slet ikke, at de var der. Eller for den sags skyld, at det er meningen, de skal tage ejerskab over dem og bruge dem, som de skulle have lyst til.DER ER HELLER IKKE noget af Henrik Plenge Jakobsens sædvanlige samfundskritik at spore i værkerne, der i stedet kommer til at fremstå postulerende optimistiske.' Trylleringen' lover således med sin titel en magi, den ikke kan levere, ligesom den stående ring ikke indbyder til megen fysisk interaktion.' Mælkevejen' er godt gemt i buskadset, og de vildtvoksende blomster antyder, at end ikke børn finder vej til den for at balancere rundt. Og uden vand i ' Enhjørningen' er det måske ikke så sært, at de fleste beboere slet ikke ved, at deres boligområde er udstyret med et springvand.Intentionerne har uden tvivl været de bedste, både fra beboerforeningens, Statens Kunstfonds og Henrik Plenge Jakobsens side. Men det er jo også netop den slag intentioner, der brolægger vejen til helvede.Helt så slemt er det ikke gået her, men værkerne er lige til at overse og fremstår i værste fald som formynderiske fremmedlegemer, der hverken forstår, forholder sig til eller viser sig imødekommende over for omgivelserne.trine.ross@pol.dk Værkerne er lige til at overse og fremstår i værste fald som formynderiske fremmedlegemer.Fakta: SOMMERSERIE Kunsten i bybilledet og landskabetKunsten i det offentlige rum er jo tilgængelig for os alle sammen, men den får sjældent den store opmærksomhed, medmindre den skaber røre.Politikens kunstredaktion ser hen over sommeren på værker, som er helt eller forholdsvis nye og skabt til at stå enten i byen eller i landskabet.
Nyopsatte skulpturer af Henrik Plenge Jakobsen i Lundtoftegade på Nørrebro i København skuffer.
Højt skum' er en populær hilsen blandt danske ølentusiaster.Det var Storm P., der i sin tid fandt på det, og det har hængt ved, måske fordi det - lidt ligesom det sønderjyske ' mojn' - kan bruges i næsten alle sammenhænge. Som goddag.Som farvel. Når man skal udtrykke sin begejstring for noget. Eller bare i stedet for ' skål'.I disse dage er der rig mulighed for at skåle i skummende glas. Ølfestivalen Mikkeller Beer Celebration Copenhagen, der tidligere hed Copenhagen Beer Celebration, åbner nemlig for hanerne i Øksnehallen i dag og i morgen.Festivalen er en af de mest prestigefulde af sin slags, og bryggere kommer fra nær og fjern for at præsentere deres bedste og mest spektakulære bryg.Billetterne er imidlertid dyre, og de mest eksklusive af dem har været udsolgt, lige siden de blev frigivet sidste år.Heldigvis for alle os andre flyder byen nærmest over af ølarrangementer i anledning af festivalen, så der er masser af alternativer. Vi guider til nogle af dem her.Højt skum!.Bajer og black metalPå øl-og barbecuestedet Warpigs i Kødbyen er der rigeligt med humlede tilbud i løbet af weekenden.Fredag 12. maj er der lagt op til en tung aften, når det amerikanske bryggeri TRVE fra Denver ryster garnet og overtager hanerne.Ordet ' trve' (det engelske ' true', bare stavet lidt sejere) bliver brugt i metalmiljøet om noget, der er virkelig godt, og at dømme ud fra øllenes navne lever bryggeriet op til sit navn. Man kan for eksempel få sig en ' Slow Death', en ' Cursed' eller en ' Buried Sun', alle sammen af typen wild ale. Mens man hælder øl ned, kan man også opleve de to metalbands When Water Runs Deep og ORM, som går på scenen henholdsvis klokken 19 og 20.Søndag 14. maj er der Big Pig Competition Spicy Edition. Konkurrencen har før drejet sig om at spise så meget som muligt, men denne gang går det ud på at kunne klare de stærkeste hot wings med chilisovs.TRVE på Warpigs m. m. 12. maj fra kl. 14.Warpigs, Kbh. V.WWW warpigs.dk Øl-yoga... ja, øl-yoga! Det lyder som en joke, men det er faktisk en ting, øl-yoga. Det startede i det überhippe Berlin, fordi »glæden ved at drikke øl og yogaens mindfulness komplementerer hinanden og danner basis for en energigivende oplevelse«, som ophavsstedet BierYoga skriver. Ideen er ikke bare at drikke øl, mens du laver ' flyveren' eller går ned i ' hunden'. Nej, ølflasken skal bruges som et aktivt redskab i øvelserne.Og målet er klart: Det handler om at »nå dit højeste bevidsthedsniveau«. Idag har fænomenet spredt sig til hele verden, og lørdag 13. maj kan københavnerne også sige ' namaste' til deres øl, for klokken 10 inviterer ølbaren Brus på Nørrebro til øl-yoga-session. Det er gratis at deltage, men man skal selv betale for sin øl, og så kan man vælge at donere et beløb til yogainstruktøren.Brus Beer Yoga. 13. maj kl. 10.Brus, Kbh. N.WWW tapperietbrus.dk Svensk nomadeøl Rbabarrab, der åbnede tidligere i år på Sønder Boulevard, fokuserer på kombinationen af gode øl, kvalitetstoasts og morgenmad.Lørdag fra klokken 9 til midnat lader de det svenske nomadebryggeri Omnipollo overtage deres haner for en dag.Svenskerne samarbejder med nogle af verdens mest anerkendte bryggerier og er kendt for deres vilde bryg.På dagen vil de skænke 14 forskellige øl, heriblandt en isagtig pale ale, Original Ice Cream Pale, frugtøllen Karluminium og stouten Noa Pecan Mud Cake, hvis navn kommer af en bryggers barndomsdrøm om at blive konditor. Dagen efter står den på tømmermandsbrunch, der inkluderer et glas Kentucky Breakfast Stout.Tap Takeover. 14. maj, Rbabarrab, Sønder Boulevard 53 st., Kbh. V.WWW rbabarrab.com I ølhimlen Ølbaren Himmeriget er kendt for ofte at præsentere nogle anderledes smagende, mørke eller syrlige øltyper på deres ti haner. I denne weekend vil de dagligt skifte øllet ud på ni af hanerne, mens den tiende er reserveret til barens mere tilgængelige huspilsner, ' Uneticke Pivo 12'. Åbningstiderne er også udvidede, så alle kan nå at komme forbi til en bajer.Søndag 14. maj vil det danske mikrobryggeri Evil Twin stå for alle hanerne, og her kan man for eksempel få sig en ' Big Ass Money Stout', en heftig imperial stout på intet mindre end 17,5%. »It's got some ass«, som bryggeriet formulerer det.Manden bag Evil Twin, Jeppe Jarnit-Bjergsø, der også er medejer af Himmeriget, er desuden tvillingebror til Mikkellers Mikkel Borg Bjergsø. De to har været rivaler, siden Mikkel åbnede sin første ølbar på den gade, hvor Jeppes ølbutik lå.Himmeriget Beer Week. 8.-14. maj.Himmeriget, Frederiksberg, WWW himmeriget.dksebastian.f.wittrock@pol.dk 
I kølvandet på ølfestivalen Mikkeller Beer Celebration, flyder København billedligt talt over af arrangementer med øl i de kommende dage. Fra hotwings og metalbands på Warpigs til øl-yoga på Nørrebro. Vi guider til en håndfuld her.
Byhistoriker Mikkel Thelle foreslår Nyhavn som et oplagt sted at mødes. Han har noget fantastisk, intet mindre. Et materiale af en art, som udenlandske forskere dårligt tør tro på. Thelle sidder på en bænk ved ankeret og trækker et sammenfoldet ark papir op af tasken: Det er en kopi af et af politiets registerblade, udfærdiget den 1. maj 1902, hvor matrosen Vilhelm Larsen, født i Svaneke, kom til byen og flyttede ind i Nyhavn 29, stuen.Han flyttede senere til Sankt Poulsgade, videre til Viborggade, Marstalsgade, Randersgade og Schleppegrellsgade. Alle flyttedatoer, gadenumre og etager er omhyggeligt registeret.- Ja, og? Hans kone og to børn er også nævnt.- Ja, og? »Det nye er, at frivillige fra Københavns Stadsarkiv i de sidste syv år har siddet og tastet alle oplysningerne ind, så de nu ligger digitalt,« siger han.»For historikere betyder det, at hvad der før tog flere år at indsamle og sammensætte, nu kan gøres lynhurtigt og let. Hvad der før var resultatet af års arbejde, er nu bare begyndelsen.« I perioden 1890-1923 sagde loven, at alle københavnere skulle melde ny adresse til politiet, hver gang de flyttede. To millioner mennesker gjorde det; et enormt materiale om folks færden op og ned i hierarkierne. Vi ved, hvor folk som Vilhelm Larsen har boet, hans erhverv og fødested, hans kone og børn mellem 10 og 14 år. De små under 10 var ikke relevante for politiet, og børn over 14 var voksne og fik deres eget registerblad.Lars Løkke ville kalde det disruption, siger Thelle og begrænser sig til, at det medfører »et ret stort skifte« i måden at arbejde med historien på.»Vi kan med det magiske begreb big data begynde at være kirurger på byhistorien på en ny måde. Både ved at forfølge folk helt ind i opgangene og ved at se på byen som en stor organisme med knudepunkter, strømninger og forstoppelser.Data i den størrelse kan ændre vores muligheder og metoder fuldstændig. Statistikker plejer at være demografernes og socialhistorikernes område, men nu begynder tallene at være så tilgængelige, at kulturhistorikere kan være med.Vi har været mere optagede af erindringer og kærestebreve og ladet de store tal ligge. Nu kan vi bruge informationer om to millioner københavnere uden at vide ret meget om, hvordan man behandler tal.« Da Mikkel Thelle, leder af Dansk Center for Byhistorie, mødte byhistorikeren Gergely Baics fra Colombia University og fortalte ham om registerbladene, reagerede amerikaneren med vantro.»Is it legal?« spurgte han som det første. »Is it free?« som det andet. Med speciale i New York (Financial Times udnævnte hans bog Feeding Gotham til en af de bedste historiebøger i 2016) var han ikke særligt interesseret i København, men indgik på stedet en aftale med Thelle om at kortlægge sociale strømninger og grupperinger i byen, fordi materialet er enestående.»Udenlandske historikere er imponerede over, at der findes så mange offentligt tilgængelige oplysninger om borgerne, og at alle og enhver må bruge dem gratis. Gergely Baics må købe sine oplysninger fra amerikanske forsikringsselskaber.« I sin undervisning på Aarhus Universitet bruger Thelle en nærmest poetisk visualisering af flytteoplysningerne; en film på fem minutter, der med små lysblink viser hver flytning på et københavnerkort i årene 1890-1923, hvor byen voksede eksplosivt. Lysene breder sig hastigt fra Indre By ud over voldene og søerne, langs indfaldsvejene og fylder efterhånden de velkendte brokvarterer og store felter på Amager op. Nu ved vi også ret nøjagtigt med hvem.»Man kan hurtigt danne sig billeder af København, man ellers ville bruge år på, for eksempel hvilke typer arbejdere der var koncentreret hvor.« På Indre Nørrebro omkring Ravnsborggade og i Nansensgade-kvarteret boede de faglærte arbejdere og små håndværksmestre, hvorimod industriarbejdere og de ufaglærte i højere grad boede på Indre Vesterbro.Thelle trækker et nyt papir frem for at vise, hvilke former for præcis anatomi han taler om: et kort over fortætninger af industrihåndværkere 1890-1920; en gruppe placeret mellem industriarbejdere og de gamle håndværk.De fattige flyttede flere gange om året til en ny adresse, mens de rige blev boende, hvor de var. På særlige flyttedage i maj og november byttede store menneskemængder plads. Især da København stadig var en fodgængerby, hvor folk var nødt til at rykke rundt efter deres skiftende arbejdspladser.»Mange arbejderfamilier sparede sammen til en cykel til manden, og først da cyklen, sporvognen og bussen slog igennem og var til at betale, skabtes grundlaget for at blive boende samme sted uafhængigt af arbejdspladsen og danne kvarterer med samme slags folk; altså den stærkt opdelte by, der kritiseres og debatteres i dag.«.I hælene på tjenestefolkVed ankeret i bunden af Nyhavn står man i et af byens markante skel. Lige på den anden side af det førhen farverige havnekvarter med værtshuse, prostituerede og sømænd var Kongens Nytorv og palæerne i Frederiksstaden de gamle penges knudepunkt holdt oppe af de øverste embedsmænd, etatsrådene, adel, direktører og rentierer.Stedet var under pres fra de nye penge, der holdt til ved den nye Rådhusplads i den anden ende af Strøget omkring 1900.»Europæiske storbyer er kendetegnet ved enormt store sociale forskelle og enormt små geografiske,« siger Thelle og glæder sig til at gå ned i nørddetaljer i materialet.»Vi kan finde frem til de rige ved at lede efter tjenestefolk på de samme adresser. Fra at have været billige først i perioden bliver det senere lidt dyrere at have tjenestefolk, så andre steder i byen kan du være grevinde, men halvfattig med kun en enkelt stuepige. De meget rige bor heller ikke så tæt sammen som for eksempel de halvrige i Gammelholm-kvarteret bag Det Kongelige Teater, hvor flere blev registreret på samme adresser. Gammelholm var et af Ferdinand Meldahls mest maniske projekter. Han ville skabe en eliteghetto midt inde i byen, og det blev en succes, præcis som han forestillede sig. Det er stadig de to øverste klasser, men tættere.« Historiske big data bruges især til at stille nye spørgsmål: Skifter man bosted, når man går fra at være lærling til svend? Hvis man får børn? Klynger immigranter sig sammen i »lande«, eller søger de sammen med familie? Hvor højt oppe bor folk? Etagerne er også et socialt skel i perioden med første og anden sal for de mest velhavende.Rykker de nedad i højden og opad i socialgrupperne? »Tidligere kunne historikere gætte eller antage.Nu kan vi komme helt ned i kødet på det og kortlægge social mobilitet i en form for 3D.« Moderne personregistrering udspringer altså fra et byfænomen. Registerbladene blev i 1923 til folkeregistre, som alle kommuner skulle have, og i 1968 samlet i CPR-registret.»I sommer bredte panikken sig, da en stor mængde personnumre blev lækket til en kinesisk virksomhed, og der hersker konstant frygt for, hvor mange private oplysninger og billeder nogle kan samle om en på de sociale medier.« En it-reklamedirektør, Thelle mødte, opfordrede ham til at slukke mikrofonen på mobilen, for branchen er ved at udvikle et system, der kan høre, hvad man taler om, genkende ord som kleenex eller penisforlænger og sende dig reklame.Han blev også selv overrasket over at se, hvor mange oplysninger der lå om ham på borger.dk.Alle de steder, han havde boet, stod der.»Det hele stammer fra byvækst og et bredt behov for at holde styr på folk og vide noget om dem. Politiet var en social institution og skulle være der, når folk faldt om på gaden; når de blev sat ud af fogeden.«.Fra mikro til makro»De frivillige har gjort en gigantisk indsats,« siger afdelingsleder og historiker Mads Neuhard fra Stadsarkivet højt ned i røret. »Vi anede ikke, hvad vi satte i gang for syv år siden, men nu er de færdige med at indtaste alle politiets registerblade, og vi kan se enorme samfundsperspektiver i at have lagt 12 millioner informationer ind. En grænseoverskridende pointe er, at materialet er blevet makrohistorisk interessant! Det havde vi ikke set komme.« Det begyndte med slægtsforskerne, for politiets registerblade er guld værd for dem.»Vi havde et håb om, at nogle af dem ville gøre os den tjeneste at indtaste deres egne fund digitalt. Bare tyve kort om dagen. Hvor længe ville det så tage at komme alle igennem? En matematiker regnede ud, at vi ville være færdige om 3350 år. Godt, lad os komme i gang, tænkte vi. Men det utrolige var, at de frivillige begyndte at skrive af fra en ende af med aa. De tog ikke kun det, der interesserede dem selv, men alt! Og nu syv år efter er vi færdige.« Mads Neuhards vurdering er, at transskriberingen er en opgave i omegnen af hundrede mandeår. Stadsarkivet ville aldrig have haft råd til det.»Nu kan du google morfar. Det forandrer alting. Digitaliseringen er en måde, hvorpå man både passer på materialet og får det i spil.Arkivet gives tilbage til byens borgere. Og forskerne kan bruge det, de frivillige skaber.Stadsarkivet har ingen kræfter i forhold til de frivillige. Vi ved ikke bedst. Den har vi fået parkeret.« De frivillige er gået i gang med at indtaste håndskrevne begravelsesprotokoller for alle døde københavnere i perioden 1861-1912.Dødsårsagen er ofte skrevet på latin og er det sværeste felt at aflæse, fordi ordene er ukendte.Dødsårsagen interesserer mange forskere, og når protokollerne er tastet ind, vil de hurtigt kunne få overblik over, hvem der er døde af hvad hvornår. Oplysning for oplysning skriver de frivillige af: Den 65 år gamle enke Jensine Jensen fra Dronningensgade 12, død af morbus cordis (hjertesygdom). Vilhelm, den 5 1/2 år gamle søn af en ledvogter, død af bronchopneumonia (lungebetændelse). Den 46-årige værkfører Søren Christian Thyrring, »selvmord ved at lade sig overkjøre af toget«. Nogle få af de omkring 500 frivillige har deres daglige gang i Stadsarkivet, men de fleste sidder hjemme og taster. Det er de få, der gør meget. De 25 mest aktive står for 90 procent af indtastningerne.På Kongens Nytorv siger Mikkel Thelle: »Jeg tror, historisk data kommer til at ændre historiefaget helt grundlæggende over de næste ti-tyve år. Hver måned er nye kildesamlinger digitaliseret og lagt ud. Vi kommer helt andre steder hen.« Engang holdt han oplæg for de frivillige på Stadsarkivet. »Nogle af dem er hyper-lokalhistorikere.En ved alt om sporvognslinje 5. De rettede mig - flere gange.«.
CPR. Oplysninger om alle københavneres adresseændringer fra 1890 til 1923 er blevet digitaliseret ved en kæmpe frivillig indsats. Mundvandet løber over hos udenlandske forskere. Det vil grundlæggende ændre historiefaget, mener byhistoriker.
Flere steder i København er der problemer med skruppelløse romaer, som ifølge butikker stjæler og fylder gaden med skrald og afføring.Og problemerne er taget til de seneste par måneder, oplyser Martin Kjær, uddeler i Superbrugsen på Christianshavns Torv.- De er pisseligeglade. Vi oplever rigtig, rigtig, rigtig meget tyveri begået af alt fra helt små børn til ældre personer, siger han.Regeringen vil stramme grebet om romaerne, og noget må ske, fordi brugsuddeleren føler sig magtesløs.- I sidste uge havde jeg en episode med en dreng på 10-12 år, der bare går ind og tager en halvanden liter sodavand, og så går han ud igen.En anden dag stod en ældre dame ved flaskeautomaten, og så gik han direkte hen og hev hendes taske ud af hænderne på hende, fortæller Martin Kjær.- Jeg hiver selvfølgelig fat i ham, men han forstår ingenting af, hvad jeg siger, så jeg må lade ham gå, fordi jeg ikke gider bruge tid på at sidde inde på kontoret og vente på, at politiet kommer. Det kunne jeg naturligvis godt, men så bruger vi alt for mange resurser, siger Martin Kjær.Tyverierne sker hver dag ' helt uden skrupler', fortæller uddeleren, som har ansat flere vagter og butiksdetektiver.Men det hjælper heller ikke.- Når vi har fat i dem, så råber og skriger de, indtil vi slipper dem fri. Mange gange er det bedre bare at give varerne og slippe for balladen, siger Martin Kjær.Ekstra Bladet har også været forbi Cafe AE lige ved Nørrebro Station. Her fortæller ejer Michael Hansen, at der dagligt samles omkring 60-80 romaer på græsplænen foran hans butik for at sælge skrammel.- De fylder og sviner. Der ligner simpelt hen bare en losseplads, når de har været der og går hjem igen.- Et par gange om dagen kommer politiet forbi, og så flygter den store gruppe i alle retninger, men de efterlader alt deres lort. Derfor må kommunen komme og rydde det hele op, siger Michael Hansen og tilføjer, at det sker nærmest dagligt.Skider og pisser over alt Ifølge caféejeren laver den store menneskeflok ikke ballade for hans kunder eller andre, men nogle gange bliver det alligevel lidt for meget af det ' gode' for Michael Hansen.- De skider og pisser over det hele, og jeg har da prøvet at feje menneskelort op fra gaden. Det er ikke særlig lækkert. Men nu har jeg tegnet en rød streg på fortovet, og den respekterer de, siger Michael Hansen.Tilbage på Christianshavns Torv er brugsuddeler Martin Kjær frustreret over, at han intet kan stille op over for de systematiske tyverier.Derfor opfordrer han politikerne til at gøre noget.- Jeg ved ikke, hvad vi skal gøre, men der skal ske et eller andet. Det her problem skal vi have løst, men jeg ved ikke lige, hvad vi kan gøre.Der er dog ingen tvivl om, at der skal ske noget politisk, siger Martin Kjær.daat@eb.dk ;kbl@eb.dk Når vi har fat i dem, så råber og skriger de, indtil vi slipper dem fri Der ligner simpelthen bare en losseplads, når de har været der.Fakta: 25 ROMALEJRE RYDDETKøbenhavns Politi modtog alene i april 60 anmeldelser fra borgere, der følte sig utrygge eller generet af ubudne gæster, der havde slået rod på 34 forskellige lokationer i hovedstaden.I Trinitatis Kirke nær Rundetårn har personalet klaget over uhumske, sundhedsfarlige forhold med affald og afføring ved en lejr.Politiet har ryddet over 25 romalejre og rejst 84 sigtelser, siden Folketinget 1. april 2017 strammede reglerne. Nu kan politiet gribe ind mod romaer, som opretter ulovlige lejre og tigger.Lejrbeboerne får en bøde på 1000 kroner, som oftest sættes ned til 500 kroner på grund af lav indkomst.Kilde: Justitsministeriet.
ROMA-TYVE HÆRGER SUPERBRUGSEN: Der er store problemer med romaer i København, men danske hjemløse frygter regeringens tigger-stramning.
Svaret fra landets justitsminister, Søren Pape Poulsen (K), var svært at misforstå.Under et nyligt pressemøde i lokalerne hos Lokalpolitiet i Nordøst, København, havde en journalist netop sat navn på en af de helt store politiske hovedpiner i bandekonflikten.Kunne ministeren forstå, at mange danskere undrer sig over, hvorfor Shuaib Khan, et ledende medlem af den berygtede bande Loyal to Familia (LTF), trods flere voldsdomme ikke er blevet udvist til det Pakistan, hvor hans familie kommer fra? »Der er da ikke noget, de fleste hellere vil, end at give ham 10 tæer bagi til Pakistan,« sagde Søren Pape Poulsen, men fortsatte så: »Jeg tror, at vi alle sammen har svært ved at forstå det, men nu er tingene bare ikke nødvendigvis så enkle.« Justitsministeren er langtfra den eneste politiker, der har ytret ønske om at udvise Shuaib Khan, som ifølge politiet er en central årsag til, at bandekonflikten hen over sommeren er blusset op med over 25 skyderier i København til følge. Socialdemokraten Lars Aslan Rasmussen, Dansk Folkepartis Martin Henriksen og Konservative Naser Khader er tre folketingspolitikere, der alle for nylig har efterlyst det samme. Dermed synes Khan at være den seneste figur i rækken af kontroversielle enkeltpersoner, der puster til debatten om reglerne for udvisning af kriminelle i Danmark.Før ham var det den såkaldte »sigøjnerboss« Gimi Levakovic. Og før ham den tidligere bandeleder Mahmoud Khalil Salem - kendt under navnet Fez Fez.30-årige Shuaib Khan, der ikke er dansk statsborger, har flere domme bag sig, hvor anklagemyndigheden uden held forsøgte at få ham udvist fra Danmark. I 2008 blev han som 21-årig dømt for dødsvold i Jomfru Ane Gade i Aalborg. I 2013 blev han dømt for et andet gruppeoverfald på tilfældige personer i Københavns nordvestkvarter. Og under sin varetægtsfængsling i dén sag blev han dømt for et overfald på et andet bandemedlem.Sagerne førte til to »betingede udvisninger«. Det er det stempel, som en dømt person får, hvis domstolen vurderer, at en udvisning vil være i strid med Danmarks internationale forpligtelser. Her er det ofte Den Europæiske Menneskerettighedskonventions artikel 8 om retten til privatliv og familieliv, der spiller ind. Konventionen betyder, at en mulig udvisning beror på en afvejning mellem alvoren af den dømtes kriminelle gerninger og vedkommendes tilhørsforhold til både Danmark og det land, som den dømte ville skulle udvises til. I Khans tilfælde vurderede domstolene, at det samlet set ville stride mod Danmarks internationale forpligtelser at udvise Khan, bl. a. fordi han er født og opvokset i Danmark, hvor han har gået i skole og har sin familie. Ifølge retsordføreren for Socialdemokratiet, Trine Bramsen (S), vidner Khans sag om, at de betingede udvisninger ikke virker efter hensigten.»Bandekonflikten har været symbolet på, at der er noget helt galt med systemet. Når man kan få flere gule kort (betingede udvisninger, red), uden at der kommer en konsekvens, er der noget galt,« siger hun.En opgørelse fra november 2016 viste, at der i perioden fra januar 2010 til august 2016 var registreret 1.077 personer med én betinget udvisning i bagagen. 132 personer med to betingede udvisninger. 30 personer med tre betingede udvisninger. Otte personer er idømt fire betingende udvisninger.»Vi synes, at der bliver givet for mange gule kort i forhold til de kriminelle, som igen og igen begår kriminalitet, og som vi ærlig talt ikke ser nogen grund til skal blive i Danmark,« siger Bramsen.»Juridisk kompliceret grund«Socialdemokratiet ønsker derfor helt at afskaffe de betingede udvisninger og i stedet »få lagt muskler ind i lovgivningen«, som kan danne grundlag for, at man fremover vil kunne udvise folk som Khan.Men der er et stort men, erkender retsordføreren.Afskaffelsen skal erstattes af en endnu ikke defineret »reel stramning« af udvisningsreglerne, som partiet dog ikke selv kan eller vil anvise, hvordan skal udformes.»Der er nogle europæiske menneskerettigheder, som skal passes ind, og desværre er vi ude på juridisk kompliceret grund. Derfor har vi behov for Justitsministeriets bistand.Men vi vil derhen, hvor vi afskaffer betingede udvisninger og samtidig sender flere hjem,« siger Trine Bramsen.Med forslaget tager Socialdemokratiet forskud på de bestræbelser, som et flertal i Folketinget til efteråret vil gøre sig for at stramme udvisningsreglerne. Både regeringen, Socialdemokratiet og Dansk Folkeparti ønsker flere udvisninger, men mener, at de støder hovedet mod en mur af internationale konventioner, som de vurderer giver for vidtrækkende beskyttelse til individer, som politikerne ikke ønsker i Danmark.I marts nedsatte de derfor en arbejdsgruppe under Justitsministeriet, der skal komme med idéer til nye måder at stramme udvisningsreglerne på. Og i lyset af bandekonflikten har justitsminister Søren Pape Poulsen valgt at sætte fart på arbejdet. Embedsmændene skal være færdige med deres anbefalinger, så nye stramninger kan fremlægges for Folketinget inden årets udgang.»Vi ser desværre, at et stort antal af de kriminelle bandemedlemmer har indvandrerbaggrund, og nogle af dem er ikke danske statsborgere. Derfor mener vi, at jo bedre vi bliver til at udvise dem, jo mere vil det bidrage til at løse problemet,« siger Venstres udlændingeordfører Marcus Knuth om baggrunden for beslutningen.Det konkrete forslag fra Socialdemokratiet om at afskaffe betingede udvisninger afviser han dog.»Det, at du er blevet dømt med en betinget udvisning, gør, at hvis du begår ny kriminalitet, vejer det noget tungere. Så hvis du fjerner den betingede udvisning, risikerer du at gøre det sværere at udvise næste gang,« siger han.Kan du garantere, at kommende stramninger fra regeringen vil betyde, at folk som Khan i fremtiden udvises? »Jeg kan kun sige, at jeg håber det. Vi vil gøre, hvad vi kan, for at stramme op, så vi kan få flere udvist,« siger Marcus Knuth.Hos Enhedslisten og De Radikale, der begge står uden for aftalen om en arbejdsgruppe, som skal undersøge muligheden for flere udvisninger, hersker der skepsis over for flertallets kurs.»Jeg kan godt forstå, at folk spørger sig selv, hvorfor en bandeleder som Khan ikke kan sendes hjem. Og vi er klar til at kigge på, hvor man eventuelt kan stramme op, men jeg har min tvivl om, hvorvidt vi kan komme meget længere uden at bryde med vores internationale forpligtelser,« siger udlændingeordfører Zenia Stampe (R).»Udvisningsreglerne er allerede meget stramme. Men det er klart, at de udlændinge, der uden nævneværdig tilknytning til Danmark begår kriminalitet, skal smides ud.Det er bare svært at tage debatten længere end det, før der ligger nogle konkrete forslag,« siger retsordfører Rune Lund (EL).Han deler ikke sine politiske kollegers grundlæggende kritik af, at domstolene har vurderet, at Shuaib Khan ikke kan udvises af Danmark.»Folk, der har boet i Danmark, siden de var små, og har deres familie her, er danske.Det er også princippet i Den Europæiske Menneskerettighedskonvention, og det synes jeg er et godt princip.« Konventionernes hensyn til individets familieliv og tilknytning til Danmark er dog ikke noget, som får Venstres Marcus Knuth til at acceptere det retfærdige i, at Khan ikke er blevet udvist.»Hvis du ikke er dansk statsborger og udviser den enorme mangel på respekt, det er at begå den slags kriminalitet, som folk af hans kaliber gør, hører du ikke hjemme i Danmark.«.Jurister delte om rum for nye stramningerHos Institut for Menneskerettigheder, der er en selvejende statslig institution, som bl. a.rådgiver skiftende regeringer om menneskerettigheder, vurderer direktør Jonas Christoffersen, at det er muligt at stramme de danske udvisningsregler yderligere.Ligesom Socialdemokratiet peger han på de betingede udvisninger som et eksempel.»Loven er sådan, at alle, der ikke kan udvises, får en betinget udvisning. Også dem, der er langt fra at være i farezonen for rent faktisk at blive udvist. Den betingede udvisning betyder intet andet, end at du ikke kunne smides ud,« siger han: »I stedet kunne man udvise betinget, når en person er i en gråzone, hvor vedkommende begynder at læne sig op af en udvisning.Hvor man løfter pegefingeren, og siger, at næste gang lægger vi ekstra vægt på, at du allerede er blevet betinget udvist.Det betyder ikke, at man siger, at du automatisk bliver udvist næste gang, men det kunne have en større effekt end i dag.« Generelt savner Jonas Christoffersen dog, at politikerne bliver mere konkrete, når de diskutere udvisninger.»Man hører ofte, at dén person skal udvises, og dén person skal udvises, men vi har ikke hørt noget nærmere om, hvordan politikerne praktisk vil gøre det,« siger han.Samtidig minder Christoffersen om, at det i Danmark altid har været udgangspunktet, at udvisninger tildeles ud fra en konkret afvejning af balancen mellem kriminalitetens alvorlighed og den dømtes tilknytning til Danmark.»Vi har allerede strammet reglerne rigtig meget over de seneste tyve år. Antallet af udvisninger er mangedoblet. Så der er relativt få områder tilbage med et mellemfelt af mennesker, der har begået ret alvorlig kriminalitet, men samtidig har boet længe i Danmark. Her må politikerne være mere konkrete på, hvordan de vil ændre på det.Og det ansvar har politikerne ikke helt taget på sig. Man siger bare, at domstolene skal udvise noget mere,« siger han.Juraprofessor Jens Vedsted-Hansen fra Aarhus Universitet har modsat Christoffersen svært ved at se, at flere stramninger er mulige.»Så vidt jeg kan se, er det ikke muligt at stramme udvisningsreglerne yderligere, medmindre man vil indføre en praksis, som - i hvert fald i princippet - kan komme i strid med internationale forpligtelser,« vurderer han og peger særligt på Den Europæiske Menneskerettighedskonventions artikel 8 om respekt for familieliv. Han tilføjer, at regeringen sidste år skærpede udvisningsreglerne, sådan at der i en sag skal ske udvisning, medmindre dette »med sikkerhed« vil være i strid med de internationale forpligtelser.»Dette var netop udtryk for, at man ønskede at gå helt til grænsen af de rammer, som Den Europæiske Menneskerettighedskonvention og andre konventioner sætter,« tilføjer Jens Vedsted-Hansen.Lørdag den 12. august blev Shuaib Khan varetægtsfængslet i 17 dage, sigtet for i forbindelse med en visitation på Nørrebro at have truet en betjent. Han nægter sig skyldig, og over for TV 2 undrede Khans forsvarer sig over, at politiet først anholdte den formodede LTF-leder, 10 dage efter at hændelsen havde fundet sted. Uanset årsagen betød fængslingen af Khan, at justitsminister Søren Pape Poulsen fik sit håb opfyldt, da han dagen forinden hos lokalpolitiet i Nordøst, København, havde udtryk sit ønske om at give Khan et spark bagi.»Det lykkeligste ville jo være, at den mand bare blev fyret af sted til Pakistan, men ellers håber jeg, at han hurtigst muligt kommer bag tremmer. For der har vi det bedst med, at han sidder,« sagde Pape.Tiden vil vise, hvor længe det er tilfældet.mh@jp.dk Hvis du ikke er dansk statsborger og udviser den enorme mangel på respekt, det er at begå den slags kriminalitet, som folk af hans kaliber gør, så hører du ikke hjemme i Danmark.Marcus Knuth (V), udlændingeordfører.
Et ledende medlem af Nørrebro-banden Loyal to Familia har genantændt et politisk ønske hos et flertal i Folketinget om, at flere kriminelle udvises fra Danmark. Men internationale forpligtelser står i vejen, siger politikerne. Ifølge en ekspert er det muligt at stramme reglerne, men politikerne skal være konkrete frem for blot at kræve ? ere udvist.
Man kan ikke klandre hverken Bo eller Kasper for nogensinde at have prøvet for hårdt. Altså, på den der måde, hvor man allierer sig med designere, arkitekter og gardinbussen og laver medarbejdermanualer og alt det der, når man skal åbne en bar eller restaurant. Det var bestemt ikke tilfældet, da de åbnede Wascator på Nørrebro for 11 år siden. Nu er det slut.Wascator er lukket.Det var heller ikke, fordi man kunne få fancy drinks i kulørte farver eller funky naturvine. Næ, der var Hancock på hanen og et ret forudsigeligt udvalg af konventionelle hverdagsvine, der ikke gjorde nogen fortræd. Sådan var det i alle 11 år.Maden fulgte heller aldrig modeluner, men lå til gengæld i samtlige år under for skiftende køkkenchefers luner, evner og præferencer. Jeg kan huske en periode, hvor der blev serveret rigtigt meget spaghetti med kødboller, en periode, hvor der var kanel i stort set alt, og en periode, hvor alting blev serveret på et skærebræt.Også sovsen.I mange af de første år tror jeg ikke, de anede, hvad de gjorde, Bo og Kasper. Og hvordan skulle de også kunne det? Den ene var tømrer og den anden speditør, og jeg har på fornemmelsen, at de åbnede Wascator, eller Wascen, som den hurtigt bare kom til at hedde, fordi de virkelig kedede sig i deres tidligere jobs. Der var perioder af Wascens første håndfuld år, hvor vi var ganske få centimeter fra sand på gulvet.Men vi blev ved med at komme der. Alle os, der kunne gå, hvorhen vi ville, og få bedre kvalitet, glitter og guld. Og det skyldes naturligvis, at vi er nogle hjemmefødninger her i landsbyen, og at vi har brug for vort gadekær. Men det skyldes også noget andet.JEG HAR SKREVET om mad og restauranter og barer i årevis. Jeg har været overalt, både her i byen og i udlandet. Jeg ser næsten kun og i stigende grad perfekte og konceptuelt gennemtænkte steder åbne. Steder, der bare har styr på alt. Ingen detalje har været for lille, og alt spiller helt perfekt minimum en uge før åbningsdagen.Steder åbnet af restauratører, som bare prøver for hårdt. Som gæst har du fornemmelsen af at være tilskuer til et bryllup, som bruden har planlagt, siden hun var syv. Og det er inderligt uvedkommende. Det er ligegyldigt.Wascator var, på trods af alle udsvingene, aldrig ligegyldig. Og det er den største ros, jeg kan give noget så prosaisk som fire vægge. Wascator var aldrig ligegyldig, fordi vi kunne komme der, som vi havde det, og som vi så ud på lige præcis den dag. Det kunne alle. Og det gjorde alle.Jeg har haft nogle af de bedste aftener i mit liv i de lokaler. Ofte spontant, en tirsdag aften, i gode venners lag. Jeg har opført mig som en komplet idiot i de lokaler.Jeg har tudet, været i det forkerte selskab, blevet voksen, været pissebarnlig.Folk har mødtes, gået fra hinanden, knaldet på toilettet og i kælderen, indtil flere af de ansatte har brugt baren som deres egen analoge udgave af Tinder mere end en gang.Wascator rummede landsbyens gråzoneeksistenser.Folk, der ellers ikke ville have haft en omgangskreds. Wascator rummede os. Wascator kunne ikke andet end at rumme. Hvis der var et koncept, var det dét.Bo og Kasper stillede væggene til rådighed, og vi andre, os, der, i al vor forskellighed, kom der, skabte det.Jeg er bange for, at de her steder, som bare rummer, forsvinder fra broerne i de nye restauratørers jagt på samtidsæstetisk indpakning, attitude og andre ligegyldigheder, der giver adgang til livsstils-og inflight-magasiner. Jeg er bange for, at folk, der aldrig prøver for hårdt, men bare prøver ikke at skræmme kunderne væk, stille og roligt udspiller deres rolle i restaurationsbranchen.Jeg savner mit stamsted. Jeg savner Bo og Kasper. Og derfor kommer jeg paradoksalt nok til at skrive farvel, i min første klumme her i spalterne. Farvel, Wascator.ibyen@pol.dk Fakta: MIKROPORTRÆT Lars BjerregaardAlder og beskæftigelse? 42 og lever af at finde og fortælle historier om folk og virksomheder.Du skriver Ibyens nye madklumme.Men hvem er du egentlig? Jeg har skrevet om maden og måltidet og alt det uden om de sidste 10 år. Er typen, der har det lige så godt alene på bar og restaurant som i godt selskab.Det er fredag aften, og du har fri.Natten er din. Hvad gør du? Prøver at holde tidlig fyraften og gå på Gaarden &amp; Gaden. Her vil diskussionen gå ophedet og længe på, hvor vi skal spise senere. Men helt ærligt, så når jeg nok ikke længere, da de har den vin, jeg kan lide, punk på anlægget og simple retter af gode råvarer. Før i tiden var turen gået forbi Wascator til fadøl og Fernet. Men suk... Gode venner kommer løbende forbi og næste morgen har jeg hovedpine og er hæs af at have sludret så meget.
Ibyens nye madklumme begynder med et farvel til Wascator på Nørrebro.
Jo, mange shawarma- og kebabsteder leverer et modbydeligt produkt. 
Børsens panel af topkokke har kåret en durumrulle fra Nørrebro som vinderen i årets omfattende shawarmatest. 
Kunder med regn i håret og gab i munden cirkulerer ind og ud. Vi er i 7-Eleven ved Nørrebros runddel i København. 
Philip Sørensen er Danmarks yngste franchisetager i 7-Eleven, og han har altid travlt. 
Da arkitekt Bjarne Willesen slog sine sidste streger til et boligbyggeri på det ydre Nørrebro i København, var det ud fra en tanke om formål og brugbar enkelhed.De mange røde murstensbygninger med små kvadratiske vinduer stod færdigt i 1987 - og er siden blevet et slags symbol på bandekriminalitet, dårlig integration og parallelsamfund.Men dengang i 1987 var der ikke anledning til at tro, at Mjølnerparken ville blive et socialt udsat område. Ordet »ghetto« var ikke på tale, fortæller Bjarne Willesen.Det er det nu, og i statsminister Lars Løkke Rasmussens nytårstale var emnet »ghettoer« et kardinalpunkt.»Vi skal sætte et nyt mål om at afvikle ghettoerne helt. Nogle steder ved at bryde betonen op. Rive bygninger ned. Sprede indbyggerne og genhuse dem i forskellige områder,« sagde statsministeren.Skulle bulldozerne rykke ind i Bjarne Willesens røde murstensby, ville det ikke gribe arkitekten om hjertet.»Arkitekter kan jo indimellem fortryde det, de har lavet. Det gør jeg nu ikke. Det er jo ikke startet som en ghetto, og selv om statsministeren foreslår, at man kan rive bygningerne ned, så løser det ikke problemerne,« siger han.Billigt er ikke lig med ghettoMjølnerparken voksede op som et velfungerende boligområde med mange forskellige beboere, fortæller Willesen. Og i »fattigfirserne« skulle boligerne være billige.»Det behøver det ikke at blive dårligere af,« fremhæver Bjarne Willesen: »Det skaber ikke i sig selv ghettoer, at det er billigt at bo i. Det bliver det først, når der kommer en sammensætning af beboere, der ikke har arbejde og sådan noget.« Hvordan vil du have det, hvis bygninger i Mjølnerparken bliver revet ned? »Jeg ville ikke føle en personlig krænkelse ved det, og jeg bryder heller ikke sammen med en depression, for det er jo ikke verdensarkitektur, som fortjener at blive gemt for eftertiden, men det løste et behov, det er sobert og ligetil. Det har haft nogle kvaliteter, og det har det stadigvæk, synes jeg. Jeg tror også, at der er nogle ting at bygge videre på, hvis man fandt den rigtige beboersammensætning,« siger Bjarne Willesen.I 2010 præsenterede Lars Løkke Rasmussens daværende VK-regering »ghettolisten«, som ud fra forskellige faktorer klassificerede visse boligområder som ghettoer.Listen omfatter almene boligområder med mindst 1.000 beboere, og boligområderne bliver i forhold til listen målt på en række kriterier om bl. a. beboernes beskæftigelsesgrad og indkomst, uddannelse, kriminalitet og den etniske sammensætning i bebyggelserne.Prestigeprojektet VollsmoseDet var hverken ideerne eller virkelysten, der manglede i Odense i 1960erne og 1970erne.Den fynske hovedstad bugnede af store planer om at udvide imperiet så langt ud som overhovedet muligt.I 1967 kunne Odense Kommune med arkitekt Jørgen Stærmose slå dørene op til det storstilede prestigeprojekt Vollsmose.Området blev opført med 1.500 boliger i det ensartede byggeri, der sigtede efter både at være smart og til at betale.»Der findes fantastiske reklamebrochurer, der viser unge, hvide par med to børn siddende i Børge Mogensen-møbler og med PH lamper og med Information liggende diskret på spisebordet. Det var jo dét klientel, man forsøgte at tiltrække,« fortæller Nicolai Steinø, der er lektor på Aalborg Universitets institut for arkitektur og medieteknologi.Der er ikke noget i selve den arkitektoniske udformning af ghettoområder, der tilskriver dem større risiko for at blive udsatte, mener Nicolai Steinø.»Mjølnerparken ligner jo i sin arkitektur og skala noget, der godt kunne ligne noget helt normalt andelsbyggeri for middelklassen. Bestræbelserne på at rive murstenene ned, fjerner kun murstenene, men dem er der jo ikke noget i vejen med,« siger han.For Vollsmoses vedkommende stod det i begyndelsen klart, at mange lejligheder var svære at leje ud.Jørgen Stærmose, arkitekten bag, døde i 2007.Nej til det ensartedeArkitekt Erik Jesper Harvest blev ansat som konsulent på Vollsmose-projektet af Odense Kommune i 1970, og en af hans første opgaver var at se på, hvordan byggeriet kunne forbedres.»Da jeg blev spurgt, om det var en god idé, at det hele var så ensartet, sagde jeg nej. Jeg vil påstå, at det var noget, jeg var opmærksom på fra starten, men der var ikke noget, der dengang talte for, at det skulle gå hen og blive en ghetto. Det er det så siden blevet,« siger Erik Jesper Harvest.Erik Jesper Harvest lægger ikke skjul på, at Vollsmose har haft mange problemer i årenes løb, men han mener samtidig, at den politiske diskurs om stedet ofte flirter med de hurtige løsninger.Hvordan ville du så have det, hvis løsningen blev at rive bygninger i Vollsmose ned? »Jeg har lagt en del arbejde i at ændre byggeriet, men jeg ville ikke føle mig personligt trådt på, hvis de blev revet ned. Når man er fratrådt, så er man fratrådt,« siger han.Ligesom Bjarne Willesen mener Erik Jesper Harvest ikke, at nedrivningen af bebyggelserne er en udpræget god idé.»Statsministerens udtalelse var nok mere en generel bemærkning uden at kende til de nærmere forhold. For det vil ikke løse problemerne.Det handler om beboersammensætningen, og det er i sidste ende boligselskaberne, som er herrer over, hvem der kommer ind.«.davh@berlingske.dk Det er jo ikke verdensarkitektur, som fortjener at blive gemt for eftertiden, men det løste et behov, det er sobert og ligetil.Bjarne Willesen, arkitekten bag Mjølnerparken i København.Fakta: GHETTOLISTEN Tre ud af fem kedelige kriterierFor at få betegnelsen »ghetto« skal et boligområde opfylde mindst tre af fem kriterier: 1. Andelen af 18-64 årige uden tilknytning til arbejdsmarkedet eller uddannelse overstiger 40 pct.2. Andelen af indvandrere og efterkommere fra ikke-vestlige lande overstiger 50 pct.3. Antal dømte for overtrædelse af straffeloven, våbenloven eller lov om euforiserende stoffer overstiger 2,7 pct. af beboere på 18 år og derover. 4. Andelen af beboere i alderen 30-59 år, der alene har en grunduddannelse (inkl. uoplyst uddannelse), overstiger 50 pct. af samtlige beboere i samme aldersgruppe.5. Den gennemsnitlige bruttoindkomst for skattepligtige i alderen 15-64 år i området eksklusive uddannelsessøgende er mindre end 55 pct. af den gennemsnitlige bruttoindkomst for samme gruppe i regionen.Kilde: Transport-, Bygningsog Boligministeriet.
Nedrivning af ghettobebyggelse er igen på dagsordenen i Danmark. Men fjerner man bygninger, fjerner man ikke problemerne - kun murstenene, mener en ekspert. »Jeg har lagt en del arbejde i at ændre byggeriet, men jeg ville ikke føle mig personligt trådt på, hvis de blev revet ned,« siger manden, der i årtier forsøgte at forbedre en af de ghettoer, som nu kan ende som murbrokker.
Kære Omar. Jeg ville så gerne kunne skrive, at jeg elsker dig ubetinget, for der er så meget ved dig, der er helt rigtigt. Du har så mange kvaliteter.Og jeg håber vi stadig kan ses som venner. Men...«. Sådan nogenlunde ville det lyde hvis jeg var en kvinde og havde en kæreste, der hed Omar, som jeg synes var supercool, men bare ikke var rigtig forelsket i.Og sådan har jeg det med den ny restaurant Omar, der har overtaget lokalerne på Nørrebro, hvor cafeen Wascator har været en institution for lokal hængen ud, siden den åbnede for 11 år siden.Dengang man godt kunne sige berlinercafe uden at lyde som en kliche. Den gang retro stadig virkede fremsynet, ramte Wascator helt rent med assorteret vinyl under pickuppen, økobajere, et rod af ukurante billedrammer, marskandisermøbler og uhøjtideligt højt til loftet.Dagligstue med menuMange vil savne ' Wascen', som havde en hel generation af stamgæster. Simon Leo Hansen var en af dem, og da han tog chancen og overtog nøglen for at åbne Omar, havde han heller ikke lyst til at ændre meget ved interiøret.Her er stadig en fornemmelse af noget, der er vokset organisk og i sync med det omgivende miljø, her i et beboelseskvarter et enkelt sving fra Nørrebrogade.Det føles ikke som en ny restaurant med en duft af frisk Flügger-maling og et mixtape fra Thomas Madvig-mix i højtalerne. Faktisk står flere af Wascators vinylplader stadig ved grammofonen, og vi elskede lyden af House of Pain i fuld albumlængde gennem en stor del af aftenen.»Og det er godt, Omar. Der er du kold i røven. Det er det, jeg holder så meget af.Og du har også formået at kombinere det gamle med et nyt køkken, så det virker helt naturligt. Fedt!«. Stemningen af dagligstue er intakt, men ambitionerne i køkkenet er højere end hjemmebag. Kortet har forretter med lir som syltet makrel til 70 kroner og hovedretter med bistroklassikere som kalvebrisler til 165 kroner. Og vinflaskerne har også fået et bedre indhold, så man også kan være tilfreds med at bruge stedet som vinbar. Vi drak blandt andet en stram og frisk Contacto fra Anselmo Mendes, som skabte en næsten sherrykrydret Vinho Verde ud af sine albariñodruer.Og ikke mindst en flot flaske burgunder (2015) fra den gode østrigske producent Moric, der skabte balancerede møder mellem krydret kraft og friskhed, tyngde og lethed, ud af sine blaufränkisch-druer.Og så er Simon Leo Hansen en sympatisk vært, der godt gider foreslå en anden vin end den, man har bestilt. Fordi den efter hans mening passer bedre til grisen. Han gjorde det med en kammeratlig attitude, der aldrig virkede anmassende underspillet. Bare helt naturlig og personlig.»Så for fanden, hvor gør du det svært at skrive det her, Omar. Du er bare en virkelig dejlig fyr. Men når du så disker op med sådan en makrelsalat, bliver man..skuffet er måske det bedste ord«.Charmen er for cremetVi havde bestilt Omars omgang med otte retter, som var et udpluk af menuen, der skulle deles ved bordet. For 300 kroner var det et fund. På papiret i hvert fald. Men allerede første ret viste, at det ikke var helt så mirakuløst.En filet af syltet makrel lå stegt og fed på tallerkenen og kunne ikke slippe den der trannede smag, som den trods sin renæssance på de bedre restauranter stadig kan bøvle med. Og så blev den serveret med en creme med mild chipotlechili og tern af sød kartoffel, som var mere anonym end original. Det store problem var kombinationen af en pure på sød kartoffel og en hjemmelavet cremefraiche, der var meget fed og ikke udpræget frisk i smagen. Når de to klatter mødte fisken, gav det mig klare associationer til makrelsalat. Uden rugbrød.Oksetataren var bedre, men også her var der for meget mayo. I stedet for veldoserede dutter lå den ellers lækre creme på røget torskerogn som en madras under det hakkede inderlår, mens de to stykker af puffet fiskeskind var alt for store og salte til kødets milde smag.»Omar, jeg ved, at du vil mig det bedste, men nogle gange anstrenger du dig for meget for at imponere«. Den sidste forret var en hotdog med tiarmet blæksprutte i stedet for en wienerpølse, men det kunne man ikke smage på grund af syltet agurk, salsa brava og alt for tungt pølsebrød.Det samme problem gik igen med første hovedret. Ristede kejserhatte, syltede bøgehatte og en god og fyldig creme på champignon. Et fremragende svampemiks, som desværre var drysset med så meget smulder af brødcroutoner, at man måtte grovskrabe for at få svampene til træde frem.En pastaret med rigatoni-rør og langtidssimret oksekød var faktisk ret god, men alligevel en anelse oversaltet, mens svinekoteletten med stegt foie gras var så anonym, at den kun blev reddet af nogle perfekt grillede rosenkålblade, som både var friske og dybe i smagen.Desserterne bestod af churros, de spanske friturestegte vafler i pølseform, som var lettere og sprødere end traditionelt og derfor vildt lækre. Men de blev forstyrret af en alt for syrlig solbærkompot.En lille sprød tarte tartin med karamel, friske æbler og knuste makroner var meget bedre og med en kugle fed flødeis faktisk en fejlfri lille forestilling.»Så Omar, der er et godt stykke vej endnu, men du har så mange kvaliteter, at jeg stadig håber på, at du kan finde din egen balance og få styr på det. Så jeg er ikke færdig med dig. Jeg vil gerne se dig igen. Som venner«.joakim.grundahl@pol.dk Omar, jeg ved, at du vil mig det bedste. Men nogle gange anstrenger du dig for meget for at imponere.
Omar er rykket ind i Wascators lokaler uden at ændre for meget ved den atmosfære, der har gjort stedet til en nyklassiker blandt de lokale på Nørrebro. Køkkenet er til gengæld blevet opjusteret, men formlen til dagligstuens gode måltid er endnu ikke fundet.
Det var en kvinde først i halvtredserne, der fik praktiserende læge Anders Beich til at reagere på behandlingen af patienter i Københavns Kommune.Kvinden havde været narkoman, siden hun var 17 år. Og hun var nødt til at bruge iltmaske døgnet rundt, da hun kun kunne trække vejret med mindre en halv styrke på grund af en række blodpropper i lungerne.»Hun sagde til mig: ' Det her er det værste ved mit liv. Det kan godt være, at min livskvalitet er lav på grund af mine sygdomme og mit misbrug, men det værste er det her system, som jeg skal deltage i og ydmyges af,'« fortæller Anders Beich.Det ' ydmygende system' var det ressourceforløb, som skulle hjælpe kvinden ind på arbejdsmarkedet. Hun havde forsøgt at få førtidspension, men havde fået afslag af kommunen.Kvinden endte med at begå selvmord.Oplevelsen er én af mange for Anders Beich, der foruden at være praktiserende læge på Nørrebro også er formand for Dansk Selskab for Almen Medicin. Han har ved selvsyn oplevet effekterne af de ressourceforløb, der blev vedtaget med den såkaldte førtidspensionsog fleksjobreform i 2013.De mange oplevelser har fået Anders Beich til at anbefale to patienter at flytte væk fra København for at forbedre deres chancer for at blive indstillet til en førtidspension.»Det er jo klart, at det er fuldstændigt uholdbart, at man som læge i en kommune skal bede sin patient om at flytte. Det er jo helt absurd. Men det er jo patienter, som jeg har skønnet var i direkte fare for at gå til i sagsbehandlingen.« Som Information har beskrevet, er der store forskelle på tværs af kommunerne i vurderingen af, hvem der bør tildeles ressourceforløb og førtidspensioner. En af de kommuner, der tildeler færrest førtidspensioner i forhold til befolkningsstørrelse, er netop København.Begge Anders Beichs patienter havde i årevis forsøgt at blive indstillet til førtidspension.Efter at de flyttede kommune, fik de pensionen efter henholdsvis fire og syv måneder. Anders Beich understreger, at det er »en sidste udvej« at bede en patient flytte.Uendelig sagsbehandlingEt ressourceforløb kan vare i to til fem år, og en borger kan deltage i flere forløb efter hinanden.De lange forløb kan ifølge lægen få store konsekvenser både psykisk og fysisk for den lille gruppe udsatte borgere, som »for længst har bevist deres manglende funktionsevne«. »Jeg har oplevet et system, der sagsbehandler nærmest i det uendelige. Et system, hvor det er umuligt for borgeren at finde ud af, hvor forløbet bærer hen, og hvor man parkerer mennesker med meget ringe funktionsevne i årevis uden at lytte til egen læges vurderinger,« siger han.Den ene af de patienter, Anders Beich til sidst anbefalede at flytte kommune, havde været i systemet i tolv år uden job. Patienten led af svær angst og PTSD med svære psykiske mén fra tortur, som han havde været udsat for i sit fødeland. Langsomt forværredes patientens mentale tilstand, og til sidst begyndte han at udtrykke konkrete selvmordstanker som reaktion på møderne i jobcentrene.Der gik cirka et halvt år, fra patienten havde skiftet til en anden kommune i Region Hovedstaden, til han blev tildelt førtidspension.Den anden patient var blevet arbejdsprøvet og rehabiliteret gennem fem år i Københavns Kommune. Efter knap fire måneder blev han tildelt førtidspension i den kommune, hvor han bor i dag.Begge patienter har det ifølge Anders Beich væsentligt bedre i dag, fordi de har fået ro til at pleje deres sygdomme. Som formand for Dansk Selskab for Almen Medicin er Anders Beich jævnligt i kontakt med kollegaer, der støder på tilsvarende sager i andre kommuner.Beich forklarer, at nogle af kollegaerne simpelthen giver op i mødet med systemet, fordi de ikke føler, at deres lægefaglige vurderinger bliver inddraget i borgerens sagsbehandling.»De faglige vurderinger bliver ikke taget alvorligt. Selv når flere speciallæger er kommet med deres vurderinger, der alle peger i samme retning, kan vi se, at jobcentret tilsidesætter vurderingerne. At de ikke regner dem for noget.« Konkret oplever kolleger ifølge Anders Beich, at de skal gennemføre de samme vurderinger af patienter igen og igen. Som for eksempel at en patients tilstand skal vurderes på ny, selvom lægen allerede ved seneste ressourceforløb fastslog, at patienten havde en ubetydelig arbejdsevne og ingen mulighed for at forbedre den.»Holdningen blandt nogle af mine kolleger bliver, at vi bare må skrive vores attester og lade være med at tænke så meget over det. For vi ved ikke, hvad vi skal stille op, når vores vurderinger og oplysninger ikke tages for gode varer.« Og den afmagt kan betyde, at nogle patienter føler sig svigtet af egen læge, da de ikke forstår, hvorfor lægen ikke kan hjælpe dem, siger Anders Beich.»Det er en svær situation at være både læge og patient i. Rigtig svær. Vi er sat i verden for at lindre og hjælpe vores patienter. Men forvaltningen skønner over vores faglighed.Hvad kan vi stille op?«.mame@information.dk &amp;tint@information.dk Det er jo patienter, som jeg har skønnet var i direkte fare for at gå til Anders Beich Formand for Dansk Selskab for Almen Medicin.
På opfordring fra læge på Nørrebro flyttede patienter i to tilfælde fra Københavns Kommune for at få tilkendt førtidspension. Udsigtsløst ressourceforløb førte til depression og selvmordstanker, siger lægen.
Fabian Saul leder efter den rette udtale.»Jagt? Jagt? Jagtveiiii Joooougtvej« »Jagtvej,« retter jeg.Det er der, jeg er på vej hen sammen med den tyske forfatter og redaktør Fabian Saul.Med bladet Flaneur Magazine har han siden 2013 rejst verden rundt og portrætteret gader i bl. a. Berlin, Montreal og Sao Paolo. Han har gravet i arkiver, vandret i timevis og talt med beboere, butiksindehavere og forskere for at finde netop de anekdoter, ideer og citater, der indfanger gadens sjæl.Det er blevet til en række fragmentsamlinger - litterære kortlægninger, om man vil - der forbinder fakta, fiktion og fabulering.Flaneur Magazine er udkommet siden 2013 og portrætterer i hvert nummer en gade i verden gennem litterære tekster, fotografi, interview og portrætter. Op til hvert nummer opholder redaktionen sig to måneder i området omkring den udvalgte gade, og de beskriver selv deres metode som »samarbejdsdreven, impulsiv og ukonventionel«. Målet er at fortælle universelle historier med afsæt i et mikrokosmos, hedder det på flaneur-magazine.com.Nu er Saul på rundrejse i Europa for at researche til en bog, der skal forbinde gader over hele kontinentet. Gader, som alle er krydset, beboet og beskrevet af forfattere, kunstnere, aktivister, tænkere og borgere, der har udøvet et stort eller lille oprør mod det bestående.Ud over at Jagtvej åbenlyst har lagt brosten til sammenstød i forbindelse med opgøret om Ungdomshuset, vidner gadens historie om, hvordan byplanlægning kan fungere som en form for magtudøvelse - en opdeling af byboernes virkelighed.I begyndelsen af 1800-tallet fungerede Jagtvej nemlig som Københavns demarkationslinje: en markering af, hvad der lå inden for byen, og hvad der lå udenfor.Den funktion gør Jagtvej interessant som europæisk gade, mener Fabian Saul. For byplanlægningens historie udspiller sig som en serie af gentagelser, spejlinger og efterligninger - og det er igennem den slags krydsninger, at vi måske kan blive klogere på, hvad der splitter og forener det omstridte europæiske kontinent i dag.»Jagtvejs historie har mange lighedstræk med Kurfürstendamm i Berlin,« fortæller han.»Den ledte ud til jagtområderne i Grunewald og var reserveret til den funktion - derfor blev den ikke bebygget. Berlin endte ved Brandenburger Tor, og Kurfürstendamm var forbindelsen til jagtområdet.«.De adeliges gadeJagtvej blev anlagt i 1750 til brug for hoffet, når de skulle på jagt nord for København. I begyndelsen var vejen altså forbeholdt de adelige og satte på den måde skel mellem befolkningens dele. I 1807 blev vejen - og dens forlængelse i Falkoner Allé - officielt udnævnt til byens demarkationslinje, hvilket betød at der var store restriktioner for, hvad og hvordan der måtte bygges i området inden for Jagtvej. Noget, der ikke bare holdt byens geografiske vækst i skak, men også resulterede i elendige boligvilkår for mange københavnere.Løfter man blikket fra brostenene, forvandler gaden sig fra et sted, hvor man går, til en aftegning i et bykort, der bærer spor fra tidligere tiders planlægning. Byen er på én gang et menneskeligt rum og et system.Det er de to perspektiver, der forbindes i Fabian Sauls tekster, hvor en gade straks bliver til knudepunkt for menneskelige skæbner, ideer, drømme og aktivisme. Til hvert nummer af Flaneur Magazine har Saul samlet anekdoter, citater og fiktive skildringer af gaden til en vildtvoksende fragmentsamling under titlen »Traces of Resistance«, ' spor af modstand' eller ' oprør', og det er dette format, han nu er ved at løfte til europæisk skala. Teksterne befinder sig ifølge forfatteren selv et sted mellem fakta og fiktion og byder på både spekulative og overraskende forbindelser. Titlens modstand kan være helt konkret, som f. eks. historien om den tyske dissident Libertas Schulze-Boysen, der var fængslet i Kantstraße. Men observationerne kan også være mere fabulerende: I den seneste udgave af Flaneur om Moskvas ni kilometer lange Boulevard Ring, tager Saul et metaforisk spring fra ringvejens cirkulære form til spekulationer om kosmisk kredsløb, rumkapløbet og den russiske kosmisme: »Vi kredser rundt om Ring som Sputnik på vej til den anden side af jorden,« står der.Saul trækker også på kulturelle referencer, som Mikhail Bulgakovs satiriske klassiker Mesteren og Margerita (1928-1940), hvor der optræder en litteraturklub i et flødefarvet hus på Boulevard Ring. Det er her, tjeneren nægter hovedpersonerne mad med de berømte ord »Ingen papirer, ingen person.« I et virkeligt flødefarvet hus på boulevarden spiste den store russiske poet Mayakovskij i 1930' erne årtier efter sin egen aktivistiske fortid. Sådan bevæger Fabian Sauls tekst sig på kryds og tværs af fakta, fiktion, tid og karakterer, og sådan skal den kommende bog forbinde fortællinger fra Bratislava, Helsinki, London og, ja, Jagtvej på Nørrebro i København. Flanørens metoder handler om at få blik for hverdagens gader som mere end bare funktionelle rum, forklarer Saul: »Jeg interesserer mig ikke for satellitblikket, men for den rumlige oplevelse af gaden. Her kan små tilfældige genstande blive vigtige.«.Byplanlægning er fiktionHovedalleen på Assistens Kirkegård er en af to stier, hvor man må cykle. Solbadning må kun foregå i den gamle del af kirkegården ud mod Nørrebrogade, og skilte ved indgangen forklarer høfligt, at »leg og boldspil skal foregå andre steder end på kirkegården«. »Jeg er interesseret i, hvordan gader defi-nerer, hvad der er muligt, og hvad der ikke er,« siger Saul. »I Moskva findes der f. eks. gader, som man faktisk ikke kan krydse med mindre man f. eks. går gennem en særlig tunnel.På den måde styrer man menneskers bevægelser i det offentlige rum. I København sker det på mere subtile måder: her må du gå, her må du cykle.« Intet er for småt til at være systematisk.»Københavns fortove er inddelt i vejbaner!« observerer Fabian Saul: Fliserne veksler med brosten og inddeler fodgængernes rum i et højre og et venstre og nogle steder endnu flere spor.På kirkegården passerer vi gravstedet for sangerinden Natasja, som i sin ikoniske sang »Gi Mig Danmark Tilbage« begræd tabet af Ungdomshuset som symptom på en højredrejet kultur. Ti år efter hendes død ligger der stadig friske blomster og malede sten, og i hjørnet af gravstedet sidder et lille skilt med teksten »bevaringsværdig«. Sådan et sidder der også på det kierkegaardske familiegravsted, som vi kom herind for at se - Kierkegaard var en ikonisk flanør, der gik den samme tur gennem byen hver dag.»Det er den medalje, man får: Dine knogler er bevaringsværdige!« siger Fabian Saul. Byplanlægning bestemmer, hvilke historier vi fortæller om os selv, mener han. »Arkitektur og byplanlægning er i bund og grund ligeså meget fiktion som andre kunstarter.« Som den græske søjle, som i vesten markerer en bestemt oprindelseshistorie. »Men det var tyske arkitekter, der byggede det moderne Athen! De skilte sig af med slummen omkring Akropolis.Det var elever af Schinkel (tysk neoklassicistisk arkitekt, 1781-1841, red.) - Schinkel som aldrig havde været i Grækenland - der blev sendt ned for at genskabe en nordeuropæisk fantasi om den oprindelige by.« I 1852 blev demarkationslinjen flyttet fra Jagtvej ind til Søerne, hvilket resulterede i et byggeboom på Nørrebro, men i folkemunde er vejen stadig en begrebslig mur mellem indre og ydre Nørrebro - og indtil for 10-15 år siden også gentrificeringens forpost.Vi krydser Jagtvej igen til det første sted, hvor pænheden sprængte vejens uofficielle grænse. Jægersborggade er vokset fra mørk pushergade til et hipstervenligt shoppingstrøg med likør og nitrogenfrossen is, bæredygtige marokkanske tæpper og økologisk bomuldstøj. »Det er en meget ensartet gade,« siger Fabian Saul og bemærker de gammeldags metalskilte, der hænger uden for alle butikkerne.»Der må helt sikkert være regler for, hvor store de her skilte kan være.« I dag jules der igennem i den lille gade med de ujævne brosten. En gruppe gademusikanter spiller julejazz og luksusbageriet Mirabelle sælger gløgg fra en lille bod. Selv om København har lokalkolorit, skal man også være lidt skeptisk over for det overstyrede offentlige rum, mener Fabian Saul.»Tag Københavns berømte fingerplan,« siger han. »Det er sådan en abstrakt forestilling at bruge hånden som grundplan for byen.Det giver en nyttig referenceramme, men det er en retorisk konstruktion! På samme måde betyder det, at alt er funktionelt organiseret, ikke, at der ikke findes mellemrum,« siger han og understreger, at det virkelige byliv udspiller sig ligeså meget på hovedfærdselsårerne som i baggården.Magtvej 69Fabian Sauls projekt handler om at få øje på, hvordan brostenene er et våben ikke bare i hænderne på de autonome, der samler dem op fra fortovet, men også på byplanlæggerne, der lagde dem ned til at starte med. Ikke desto mindre er særligt én adresse svær at komme uden om, når vi nu er på jagt efter magtkritik. På grunden Jagtvej 69 er anlagt en byhave med højbede.»Jeg kan godt lide, hvor dramatisk det ser ud med mågerne,« siger Fabian Saul. Den gråbrune jord titter frem i plamager mellem græstotterne, og mågerne er på udkig efter madrester.Over haven troner to gavlmalerier: mod øst en fredsdue malet af den amerikanske street artist Shepard Fairey. Mod vest en tekst rullet på med sort maling mod den gule væg: MAGTVEJ 69. Jeg fortæller, hvordan Faireys maleri fra 2011 efter få dage blev malet over med teksten: Go home yankee hipster! »Street art er blevet institutionaliseret som en global disciplin, hvor gadekunstnere optræder allevegne i meget følsomme lokale kontekster,« siger Fabian Saul. »Det er neoliberalismens måde at tillade street art på. ' Magtvej 69' er virkelig det modsatte udsagn af fredsduen! Netop det symbol virker som et uinspireret valg  der er intet lokalt i det. Man kunne i det mindste have malet en måge.« Ud for Rigshospitalets Kollegium på den anden side af Tagensvej stopper Saul pludselig op og giver sig til at undersøge et busskur.Hen over glasvæggen løber en frise med en københavnsk skyline: Jeg udpeger Den Sorte Diamant, Rådhuset, Børsen og Vor Frue Kirke, som er aftegnet mellem små generiske træer og cykler.»København har jo ikke en skyline! Storbyer er så ivrige efter at have en skyline med vartegn, at de udpeger turistattraktioner, selv hvis de ingen har,« siger Saul, mens vi nærmer os Vibenshus Runddel. »Der kan men se New Yorks indflydelse som det 20. århundredes hovedstad.Det var Paris i det 19. århundrede og det 21. er stadig til diskussion på det punkt.«.Vi bor i nationale boblerNew York. Paris. Hele tiden glider samtalen mod andre byer end København, men netop dét er typisk for Fabian Sauls projekter, der springer frit mellem det ultralokale og det globale. Det lokale sted, gaden, er først og fremmest et knudepunkt for bevægelser, der foregår på mange skalaer.- Projektet er rammesat som et portræt af Europa, men hvorfor skildre kontinentet ved at fokusere så lokalt? »Det er en måde at fortælle en historie om Europa på uden at nævne Europa på noget tidspunkt. Når man taler om det institutionelle Europa, begynder folk straks at beklage sig over EU. Der er også en europæisk diskurs om vores postkoloniale rolle som verdens undertrykkere.Det er alt sammen gyldige fortællinger, men hvis man zoomer ind på det hyperlokale, er det en helt anden fortælling, der dukker op,« siger Saul.»Vi bor desværre i nationale bobler, der ikke længere afspejler vores verden. Hvis man vil fortælle en anderledes historie om Europa, er man også nødt til at tage til Nordafrika og Rusland. Det er vigtigt at forstå, at Europa ikke slutter ved Middelhavet.« Ved Fælledparken udpeger jeg vejen ned til Krudttønden, hvor Omar El-Hussein i 2015 begik det første af aftenens to drab og fortæller, hvordan der stadig er politi, nej, faktisk militær i gaderne foran synagogen i Krystalgade, for første gang siden Anden Verdenskrig.Også på den måde fletter Københavns steder sig sammen: gennem en enkelt mands sidste flugt gennem byen en februarnat. »Vidste du, at i Tyskland har hver jødisk bygning været politibeskyttet ved lov lige siden Anden verdenskrig? Hver eneste jødiske skole, kulturhus og synagoge,« siger Fabian Saul.- Hvilken rolle spiller terrorfrygten i dit projekt? »Det er en del af min motivation for at udvide projektets perspektiv til Europa, for vi mangler nogle europæiske fortællinger. Reaktionen på Europas undtagelsestilstand har først og fremmest været en styrkelse af nationalstaten.Men en middelmådig løsning fra det 19. århundrede kan ikke løse det 21.århundredes problemer. Man ignorerer, hvordan verden er forbundet gennem handel og kommunikation - på alle niveauer lever vi i en globaliseret verden.«.kultur@information.dk Fakta: Jagtvej/ RantzausgadeDen 6. maj 1945 blev tre modstandsfolk fra Den Danske Brigade dræbt af tyskerne i krydset. Deres mindesten er midlertidigt flyttet til Ryvangen, mens metrobyggeriet står på.Assistens Kirkegård»Gi' mig frisindet igen, der lurer under byens tage/ Gi' mig København igen, min farverige gamle ven/ Gi' mig ungeren igen - vi vil ha' ungeren igen!/ Fjern heroin fra Istedgade og la' Staden være staden.« »Gi' Mig Danmark Tilbage« (2007) af dancehallsangeren Natasja, der ligger begravet på Assistens Kirkegård.Jagtvej 65Biografen Colosseum åbnede i 1924 og måtte mod slutningen ty til pornofilm for at holde biksen kørende, inden de lukkede i 1983. »De danske familiefilm solgte flest billetter, men statistikken blev i nogen grad forpurret af, at flere publikummer købte billet til Far til fire blot for at snige sig over i pornosalen, der viste Lemmedaskerens liderlige lady,« erindrer chefredaktør Claus Christensen i Filmmagasinet Ekko om sin tid som piccolo i biografen.Jagtvej 69Før Ungdomshusets tid rummede adressen det gamle Folkets Hus, hvor både Rosa Luxemburg og Lenin har optrådt. Den amerikanske kunstner Shepard Fairey, ophavsmand til Obamas HOPE-plakat, malede i 2011 gavlens fredsdue, som efter få dage blev overmalet med teksten »Go home yankee hipster!«. Efter en længere konflikt fandt kommunen, aktivisterne fra Ungdomshuset og kunstneren frem til et kompromis, hvor teksten »PEACE« blev erstattet med urobetjente og teksten »Intet glemt intet tilgivet«.Hjørnet af Jagtvej og TagensvejI arbejderboligerne på hjørnet holdt Rakkerne til omkring århundredeskiftet, en drengebande, der sloges med Ryerne fra Ryesgade. Nogle gange måtte de have hjælp af drengene fra Rabarberlandet på den anden side af Nørrebrogade, fortæller Christian Christensen i sine erindringer En rabarberdreng vokser op (1961).Jagtvej 153Krisecentret Kvindehjemmet har siden 1945 taget imod voldsramte kvinder og deres børn på denne adresse.Vibenshus RunddelEn grøn mur til byggepladsen vidner om, at man i 2019 kan tage metroen fra Vibenshus Runddel til Nørrebros Runddel, når Cityringen åbner.FælledparkenDen 15. september 1968 afholdt kunstnere som Bjørn Nørgaard, Hans-Jørgen Nielsen og Paul Gernes den såkaldte Dumpingfestival, der skulle udfordre kunstens borgerlige tendenser ved at iscenesætte performancekunst i rammer inspireret af ungdomskulturens uformelle fællesskaber.FAKTA Flaneur MagazineI første nummer af Flaneur Magazine flanerede redaktionen gennem Kant-Strasse i Berlin og siden har de besøgt bl. a. rue Bernard i Montreal, Corso Vittorio Emanuele II i Rom, Fokionos Negri i Athen og Boulevard Ring i Moskva. Det nyeste nummer udkommer til februar og handler om gaden 15 de Maio i Sao Paolo.Fabian Saul (f. 1986) er chefredaktør sammen med Grashina Gabelmann. I 2017 og 2018 er det planen, at han skal besøge alle Europas lande på researchrejse til bogen ' Traces of Resistance'. Bogen skal udkomme næste år og forbinde gader over hele Europa gennem anekdoter, litterære citater og andre fragmenter fra kulturhistorien.
' På alle niveauer lever vi i en globaliseret verden,' siger den tyske forfatter Fabian Saul - og det gælder også i byens lokale rum. Derfor er han taget på jagt i Europas gader efter en ny fortælling om europæisk identitet hinsides nationalstaten. Information tog med på vandring ned ad Jagtvej på Nørrebro i København.
Døbefonten står mellem juletræet og alteret i Simeons Kirke på Nørrebro.Det var den, der fik den anerkendte samtidskunstner Kathrine Ærtebjerg til at komme herind første gang.For ligesom det var et barn, der ændrede verdenshistorien julenat, var det også et barn, der fik hende til at begynde at komme i kirke. Før hun besluttede sig for at lade sit første barn døbe for 10 år siden, havde hun søgt efter svar på de åndelige spørgsmål mange andre steder, og som ung rejste hun ligefrem om på den anden side af Jorden for at søge fred på hinduistiske meditationspuder.Men da hun blev mor, følte hun sig pludselig ikke længere så " draget af det eksotiske og outrerede," forklarer hun." Jeg har altid været interesseret i det spirituelle. Da jeg var i 20' erne, rejste jeg meget i Indien, og jeg var meget interesseret i hinduismen dengang, hvor jeg faktisk også var med i en hinduistisk bevægelse nogle år, men da jeg fik mit ældste barn, havde jeg brug for at finde et åndeligt ståsted, der var lidt mere normalt," siger Kathrine Ærtebjerg og griner hjerteligt, så det runger i den normale danske folkekirke, som hun siden er begyndt at komme i indimellem.Tidligere i år spurgte hun menighedsrådet, om hun ikke måtte udstille i kirken, der i forvejen har fokus på børnene, påpeger hun og nikker op mod altertavlen, hvor Jesus klapper to kunstnerbørn på hovedet, for omkring 1913 brugte maleren Axel Hou sine egne børn som modeller til altertavlen " Kristus velsigner børnene", som også bliver kaldt " Jesus på Nørrebro". På maleriet er scenografien nemlig flyttet til Nørrebro med rygende fabriksskorstene i baggrunden. Og i disse uger har den moderne altertavle fået selskab af endnu mere moderne kirkekunst i form af udstillingen " Himmelsøn/ lyset" af Tina Uhrskov og Kathrine Ærtebjerg.Bortset fra altertavlen og det sparsomt pyntede juletræ fremstod kirkerummet her meget nøgent, så Kathrine Ærtebjerg har sat farver på kirken med sit eget bidrag, der dels består af fem malerier til selve kirkeskibet og seks tegninger til et sidelokale, hvor værket bogstaveligt talt er lavet efter de forhåndenværende søms princip. For kirken er fredet, så hun har lavet sine tegninger, så billedrammerne passede til de søm, der i forvejen sad i kirken, forklarer hun, da vi står foran de fire tegninger, der samlet set spiller på Ingemanns aftensalme " Bliv hos os, når dagen hælder".Kathrine Ærtebjerg har løst den opgave ved at skrive salmeteksten ind i selve tegningerne, som således rimer på hinanden. På en af tegningerne blinker et øje i et trygt ansigt, der til forveksling ligner kunstnerens eget, således, mens der står: " så lukker vi trygt vort øje og slumrer sødt hos dig". Salmen illustrerer også en følelse, som hun genkender i sig selv." Jeg har da også følt en trøst og tryghed i, at der var en, der bliver hos mig, når tingene bliver svære. Alle liv rummer jo udfordringer. Jeg har selv oplevet skilsmisse og sygdom, men der var det, som om at troen var med til at bære mig, men jeg føler mig stadig som nybegynder som kristen. Jeg har også haftmeget ærefrygt for at skulle lave det her. Jeg tvivlede på, om jeg overhovedet var berettiget til at udstille her - og om jeg ville kunne lave noget, der både var religiøst og kunstnerisk interessant, så værkerne fik en relevans for, hvad kirken står for, mens billederne fik en kvalitet. Men det dejlige ved folkekirken er, at den er så rummelig, så her er også plads til mine fortolkninger," siger hun, inden vi går ind i det store kirkerum igen, hvor hendes malerier hænger oppe i gelænderet på samme niveau som orgelet.Og hvert billede kan ses som en tolkning af evangeliets største scener fra dåben til genopstandelsen.Ét motiv går igen gennem alle malerierne, hvor hun har malet en krog ind i billedet, som nogle steder både kan ligne et J og en krog, fordi det, hun har malet, handler om, at der er én, der har en krog i os, som hun siger. Sådan kan man fortolke hendes billeder som menneskets møde med menneskefiskeren Jesus, men ligesom kirkegængerne kan få noget forskelligt ud af prædikenen og salmerne, håber hun også, at værket åbner sig på forskellige måder for dem, der kommer i kirken." Jeg vil egentlig gerne lave værker, der nærmer sig digtet, som kan betyde noget forskelligt for mennesker, alt efter hvem der kigger på det, og jeg prøver derfor altid at lægge mine værker mellem drømme og forestillinger. Her har jeg også arbejdet med nogle symboler, som jeg alligevel har sat ind i et flertydigt rum, så folk kan være medskabende i billedernes betydning.For jeg er heller ikke sikker på, hvordan jeg selv skal tale om troen. Måske er det vigtigste for mig, at det er ubegribeligt. Jeg ser det som noget, som jeg ikke helt forstår, men forstår jeg har brug for. For mig er Gud både større end en løftet pegefinger eller den kærlighed, vi selv forstår.Jeg tænker på Gud som noget, der er større end alt det, vi kan finde på," siger hun og tilføjer: " Og jeg kan ikke forstå, hvordan man kan leve livet uden en tro på noget, der er større end en selv. Jeg synes, at det er meget klart, at man har brug for at kunne læne sig op ad Gud. For hvor skal man ellers henvende sig både i forhold til lykke og ulykke? Jeg har brug for et sted at kunne sende både min taknemmelighed og mine bekymringer, og jeg har meget brug for, at der er en ramme omkring det. Og folkekirken er den bedste ramme, jeg har fundet. Den virker netop også meget rummelig for mig. Her findes tilgivelse og en fornemmelse af, at man bare kan komme og være med. Og det hele foregår nede på jorden." Hvordan henvender du dig selv til Gud? " Gennem bøn, tanker og de ritualer, man har i kirken.Man kan også betragte kunsten som en måde at udtrykke taknemmeligheden over livet, men i mange henseender synes jeg, at det er godt at tænke på, at der findes en, der er større end én selv, som man kan spille bold op ad - både i forhold til ens faglige og personlige liv. Ellers kan man hurtigt blive mismodig, når udfordringerne er for store, eller man oplever nederlag.Vi får det jo ikke altid, som vi gerne vil det, men der ligger en frisættelse i at lægge sin vilje i hænderne på en højere magt." Var det svært for dig at udskifte hinduisme med kristendom? " Jeg ved godt, at der er forskel på religionerne. Tidligere var jeg meget draget af det eksotiske og outrerede, men det er jeg ikke så draget af længere. Nu betyder traditioner mere for mig, og jeg kan godt lide den ro og lidt kedelige gentagelse af ritualerne i kirken. Der ligger både en tryghed og en fordybelse i gentagelsen. Og som mor har jeg også ønsket at falde til ro, så jeg kunne give mine børn en fast rytme at holde sig til.Man falder måske lidt til tro, når man får børn. Det tvang i hvert fald mig til at tilsidesætte mig selv mere. Ja, hvis der er noget, der har ændret mit liv, er det nok at få børn." Et smil breder sig skævt gennem kunstnerens ansigt." Som kunstner er man jo meget optaget af sig selv, men måske er den største lykke at tilsidesætte sig selv i stedet for at tænke på, hvad man selv kan skabe. Det kan være en rus at være kunstner, hvor man hele tiden tænker næste billede, næste billede, men der findes en større lykke ved at opleve, at man kan være til for andre." Kan man ikke det gennem kunst? " Jo, det kan også være en måde at give noget til andre, og det er da helt klart et vigtigt aspekt af at lave kunst.Jeg laver jo udstillinger til andre mennesker, og det er jo mit forsøg på at lave noget, der ligger udover mig selv, men handler om at være menneske. For hvis det ikke handler om noget, der er fælles, så synes jeg ikke, at det giver meget mening. Det ville ikke være kunst, hvis det kun handler om mig, men man tager jo alligevel altid udgangspunkt i sig selv, og gennem tiden har jeg hørt mange sige, at mine værker ligner mig, men man skaber jo alting i sit eget billede. Det gælder ikke kun inden for kunst, men i det hele taget, og derfor er det også vigtigt at tænke over sit eget selvbillede, for det er dybest set det, man præger verden med. Hvis man ikke kan lide sig selv, kan det for eksempel være svært at vise kærlighed til andre," siger hun og tilføjer: " Min kunst handler også meget om vores forestilling om os selv. Man skaber jo hele tiden sig selv i sit eget billede, ligesom man så også skaber andre i det billede, fordi man jo påvirker verden med sig selv. Derfor er det også vigtigt at tænke over sit selvbillede og de rammer, man sætter op for sig selv, for de påvirker jo andre. Den måde, man tænker om sig selv, påvirker jo, hvordan man bliver, og den måde, man bliver, påvirker verden. Sådan lever vi jo i et stort samspil med andre, fordi den måde, vi tænker om os selv, også bliver formet af den måde, andre tænker om os. Og omvendt." Ligesom Gud skabte mennesket i sit billede, skaber vi alle andre og først og fremmest vores børn i vores billede, som hun siger. Det har hun især tænkt over, efter hun blev mor." Man træffer hele tiden valg, og man er hele tiden i udvikling, og man tager alle omkring sig med i den udvikling.Det er også det skræmmende ved at blive forælder.Man kan aldrig rigtig læne sig tilbage, for man er hele tiden medskaber af sine børns liv. Men her synes jeg også, at kristendommen byder ind med en ro, fordi man også her kan finde en tilgivelse for alle sine begrænsninger og svagheder. Vi forældre er jo bare mennesker, og ingen forældre er perfekte." Selv har hun også måttet finde sin egen balance mellem sin karriere og sine børn, men hun er ikke i tvivl om, hvad der er vigtigst." Som fraskilt er jeg alene med mine børn det meste af tiden, men jeg arbejder hjemme, og det er altid dem, der kommer først. Før jeg fik børn, var jeg også meget mere optaget af den anerkendelse, man kan få som kunstner.Jeg var meget optaget af, hvad jeg kunne præstere. Det var vigtigt for mig at komme frem, og jeg så mig selv som en kvindelig pioner; som feminist, der ville give kvinder en større plads på kunstscenen.Jeg ville gerne lave de fedeste udstillinger på de fedeste udstillingssteder, og jeg ville gerne ses af alle. Og det var fint nok, men det er vigtigere for mig at være mor. Jeg vil gerne have et liv, hvor jeg bliver ved med at lave kunst, men jeg har ikke så travlt med at overbevise andre om, hvor god jeg er. Nu er jeg glad, hvis alle er glade. For kærligheden til mine børn er det vigtigste, og jeg prøver hele tiden at lade dem mærke, at de er gode nok, som de er," siger hun og tilføjer: " Det er jo en svær balance, fordi man jo også skal lære sine børn, at der er forskel på, hvordan man opfører sig og kvaliteten af det, man udfører.Men man skal heller ikke prøve at lave sine børn om.Jeg ville da hellere have, at min søn spillede klaver end computer, men det gider han ikke, og jeg elsker ham alligevel.Og jeg tror, at det er vigtigt at give børn en følelse af, at de er elsket lige meget hvad, for vi lever jo i et præstationssamfund, hvor folk først føler sig værdige til at få et like, når de har været dygtige, men nu er jeg ved at lære, at jeg måske også selv har en værdi, uanset hvad jeg kan vise frem. Sådan er jeg også blevet mere medmenneskelig af at blive mor, fordi jeg efterhånden kan se, at det i sig selv er stort at være menneske, og at livet er interessant i sig selv. Og det er da helt klart noget nyt," siger kunstneren og kigger op mod altertavlen med den børnevenlige Jesus, der engang selv kom til verden svøbt i fosterfedt og uden andre medfødte talenter end at lade sig elske.ohrstrom@k.dk Fakta: Kathrine ÆrtebjergFødt i 1969. Dansk billedkunstner. Debuterede i 1994 på Charlottenborgs Forårsudstilling og blev 1995-2002 uddannet på Kunstakademiet i København, hvor hun tidligt vakte opsigt med sine figurative, surrealistiske malerier, og i dag regnes hun blandt sin generations største samtidskunstnere.Hun har blandt andet bidraget til udsmykningen af Frederik VIII's Palæ på Amalienborg i 2010, ligesom hun for postvæsenet har udført to frimærker med motiver fra " Tommelise" og " Klods Hans" af H. C. Andersen (2014).Kathrine Ærtebjerg er repræsenteret på flere museer, blandt andet på ARoS og Statens Museum for Kunst. Hun er mor til Valdemar på 10 år og Vera-Line på 6 år." Himmelsøn/ lyset"Kunstnerne Tina Uhrskov og Kathrine Ærtebjerg udstiller under titlen " Himmelsøn/ lyset" værker, der er skabt til kirkerummet i Simeons Kirke, som de begge har som sognekirke. Værkerne kan ses frem til den 6. januar 2018.
interview Kathrine Ærtebjerg er aktuel på Nørrebro i København med en udstilling i Simeons Kirke, hvor hendes børn er døbt. Det var også deres dåb, der blev hendes egen indgang til kristenlivet.
FOR NYLIG BESKREV JEG i en kronik, hvordan min fætter Basil kom i kløerne på de salafistiske moskéer på Nørrebro. Hvordan hans manglende tilknytning til Danmark, dansk kulturforståelse og og det danske samfund var med til, at han i teenageårene blev sårbar og til sidst endte der, hvor han endte. Det er i teenageårene, man begynder at forme sin identitet, og i en tid med tiltagende bandekonflikter og radikalisering er det helt afgørende, at vi bliver bedre til at forstå nogle af de mekanismer, som er på spil i de år blandt folk med minoritetsbaggrund.For mit eget vedkommende havde jeg i sidste halvdel af 1990' erne en meget stabil periode i mine teenageår. Det på trods af at vi levede for få penge og hverken havde vaskemaskine eller telefon.Min far var i lange perioder arbejdsløs, og vores naboer var etniske danskere, som var kriminelle. De lånte penge af min far for at få råd til deres stofmisbrug.Han fik altid pengene tilbage igen, men dagen efter lånte de igen af ham for at få deres misbrug til at køre rundt.Alligevel havde jeg en god barndom og teenageår, som jeg aldrig nogensinde glemmer. Jeg gik med aviser for at tjene penge til mig selv og spillede lotto i håb om at komme ud af de økonomiske problemer, vi havde.Kammeratskabet betød enormt meget for mig, alle de varme dage i midten af 1990' erne, hvor vi kravlede op i kirsebærtræerne og bagefter tog til min kammerats hjem, hvor moderen lavede kirsebærgrød med fløde. Vi så film sammen, spillede Nintendo-spil, og jeg dannede mig en forståelse af de danske værdier og det fællesskab, som jeg var blevet en del af. Jeg gik til boksning, og her fik jeg gode venner og kom ind i fællesskabet, og min boksetræner havde enorm indflydelse på mig.Det var ikke altid nemt at gætte, hvordan andre tænkte i forhold til mig og den kultur, jeg kom fra, for den danske kultur er anderledes, men jeg sugede alt til mig, og de dage, hvor jeg tog i sommerhus med mine danske venner, var jeg indstillet på at lære så meget af dem som muligt.Jeg gik i en skole, hvor lærerne også var gode og tog sig af eleverne, når der var problemer. I den klasse, jeg gik i, var der kun danske børn bortset fra mig og en anden vietnameser. Jeg havde især en kammerat, som hed Casper. Casper var en af min gode venner og er det den dag i dag.Hans familie lærte mig en masse ting, og jeg kom tæt på dem på mange måder.Den bedste måde at blive assimileret i samfundet på er at komme tæt på danskerne, lære den danske kulturforståelse at kende og blive en del af det kammeratskab og dets værdier.Det er ikke, fordi danske værdier er bedre end vores, men de er anderledes og bygget på et andet fundament. Så længe vi ikke kommer ind på disse værdier og lærer dem at kende, vil vi leve i parallelsamfund, hvor subkulturer og fordomme vil dominere. Børn vokser op uden at få lov til at få de bedste danskkundskaber eller blive en del af det samfund, de lever i.Når det sker, vil der stå ekstreme kræfter, som vil være klar til at tage over. Vi får ikke forståelse for hinanden og måden, man tænker på. Jeg siger ikke, vi som muslimer skal spise svinekød eller holde op med at bede. Der er ingen danske værdier, der siger, at man ikke må bede og have sin tro, og sådan har det altid været her i Danmark. Men vi er nødt til at finde vores egne ressourcer frem og være indstillet på at vise det, der skal til, for at vi kan blive accepteret som ligeværdige borgere i det danske samfund. Ingen skal få lov til at træde på vores stolthed, og vi vil nå langt, hvis vi står sammen på tværs af alle skel, og derved vil vi blive et bedre og rigere samfund i alle aspekter.NÅR MIN FÆTTER BASIL ikke blev integreret i det danske samfund, skyldtes det hans manglende tilknytning til Danmark.Og den bedste måde, man får den tilknytning på, er via kammerater og fællesskab allerede i barneårene. Den kommer fra skolen, fra arbejdet og fritidsaktiviteterne og fritidshjemmet.Basil havde et forkert syn på det danske samfund og dets værdier, og hans had kom til udtryk ved flere lejligheder.De såkaldte imamer og de ekstremistiske typer i moskéerne havde enormt meget indflydelse på ham. De fik kløerne i ham, og han kom ind i deres fællesskab til trods for alle de gode forudsætninger, han havde for at få et godt liv, blandt andet gennem den sport, han dyrkede.Man bliver sårbar i mødet med sala-fisterne i moskéerne. De hjernevasker folk, og så længe børnene ikke kommer ordentlig ind i danskernes hverdag, liv og kulturforståelse og får det kammeratskab, der er her, så vil integrationen aldrig lykkes, og vi vil få flere sammenstød.Alle har mulighed for at blive til noget i det her land, og vi har så meget her, vi kan være stolte af. Vi har fri uddannelse, sundhedsvæsen og godt sikkerhedsnet, hvis vi skulle blive arbejdsløse. Den sociale ulighed er intet argument for den forfejlede integration.Men den manglende forståelse for hinanden og måden, vi lever på, skaber et røgslør mellem os og dem. Vi har et problem med den måde, vi tænker på over for andre, som ikke har den samme religion som os. Vi hæver os over andre på grund af religionen, og fordi mange desværre stadig ser ned på danskerne, som de stadig anser som hedninge og vantro.Omvendt er der radikale højreekstreme danskere, som mener det samme om muslimer. Og så længe vi ikke kommer tæt på danskerne, landets værdifundament og kammeratskab, så kommer vi ikke videre. Derfor må vi også have styr på indvandringen og udvise alle kriminelle indvandrere, kriminelle indvandrerbander og alle de udlændinge, som kommer her for enten at stjæle eller udnytte det danske velfærdssystem og dermed skader vores samfund og undertrykker vores frihed og værdifællesskabet.Vi har nogle af de værste imamer i verden.De er alle kommet til Europa, og de står klar til at hverve endnu flere unge til deres fællesskab, hvis der ikke kommer et alternativ. Men alternativet kommer kun fra os selv og fra vores indstilling.Derfor handler det om at finde sine egne ressourcer frem, og det er vores alle sammens ansvar at række hånden ud. Chadi Cheikh Hassan er sælger og kunderådgiver.Vi har nogle af de værste imamer i verden.De er alle kommet til Europa, og de står klar til at hverve endnu flere unge til deres fællesskab, hvis der ikke kommer et alternativ.

»De så jo sindssyge ud. De lignede ikke normale mennesker. Men det var jo også det, der fascinerede. Hvad er det der gør, at nogle vælger at leve det liv - en fuldstændig marginaliseret tilværelse?« spørger Camilla Stockmann retorisk.Det støvregner. Vi står på parkeringspladsen foran Danmark største Nettobutik og kigger over på det, der engang var Bullshits klubhus under Danmarks Første Rockerkrig. Bygningen er høj og rød og ikke nogen arkitektonisk lækkerbisken. Til gengæld er den udstyret med franske altaner og store vinduer, og i hjertet af bygningen arbejder en snurrende elevator flittigt på at skåne beboerne for de mange trapper.Rockerborgen er for længst omdannet til ældreboliger, og foran gadedøren er det ikke længere motorcykler og patruljevogne, men rollatorer og biler fra hjemmehjælpen, der præger gadebilledet. Som regnen tiltager, skrår vi over vejen og stiller os i det overdækkede indgangsparti til ældreboligerne.Rockerne rykker indCamilla Stockmann var tolv år, da Bullshit i 1985 flyttede ind på adressen Kirkegårdsvej 7. Hun tilbragte hver anden weekend hos sin far i nummer 13 - et slattent stenkast fra rockerborgen. Hun havde - som de fleste andre danskere - hørt om mordet på Makrellen og den verserende krig mellem Bullshit og Hells Angels. Rygterne om de nye naboers indvielsesritualer begyndte hurtigt at sprede sig.»Der gik historier om, at når de fik deres veste, skulle der kastes op på dem, pisses på dem. Det er jo forunderligt! Hvorfor har man lyst til det? Hvad er det, der er så stærkt og attraktivt ved at have en lædervest på, som nogen har brækket sig på efter at have drukket Jägermeister?« Det hus, Camilla Stockmanns far boede i, er blevet gult i stedet for hvidt, men ellers ligner det sig selv. Med et forhus og et baghus adskilt af en lille gård ligesom nabohusene.Her boede børnefamilier, unge mennesker og pensionister.Nogle er gået bort, men mange bor her endnu.Almindelige mennesker med almindelige job, som ikke ønskede at have ualmindeligt bevæbnede rockere i deres baghaver.Men rockerne flyttede ind, og pludselig boede snedkere, skibsbyggere og sygeplejersker dør om dør med voldsmænd, hashhandlere og kommende mordere.Som vi står foran huset og kigger over på Netto, der dengang hed HH Supermarked, fortæller Camilla Stockmann, at hun ofte så rockerne på gaden, eller når de handlede ind.Men der er én episode i Amager Centret, der står særligt klart i hendes erindring: »Jeg stod og kiggede ind på centerpubben Amagerhylden, og der så jeg en af Bullshitrockerne sidde og drikke en Cocio, og jeg kunne simpelthen ikke få det til at passe sammen, at der sad en hardcore rocker og drak kakaomælk.Det billede, rockerne forsøgte at skabe, og de mennesker, som de var, passede ikke altid sammen. Drivkraften for at skrive bogen har derfor været at komme om bag facaden og fortælle, hvem de var, hvor de kom fra, og hvorfor de blev, som de blev.«.Farlige familieforholdI bogen Bullshit - fortællingen om en familie beskriver Camilla Stockmann og hendes ægtefælle, Janus Køster-Rasmussen, på baggrund af mundtlige og skriftlige kilder samt aktindsigt hos politi og domstole om, hvordan en gruppe drenge på knallerter fra Vestamager laver deres egne rygmærker på et læderværksted i den lokale fritidsklub og danner Nøragersmindebanden.På samme tid følger vi tre drenges tid på Jyderup Realskole.To af dem bliver en del af rockerklubben Filthy Few, som sammen med Nøragersmindebanden blev til Bullshit. Fælles for alle drengene er en opvækst præget af fattigdom, druk og vold. Vold i hjemmet, vold på gaden og vold på kostskolen. De brugte hagekors, sydstats-flag og SS-tegn til at vise omverdenen, at de ikke passede ind.»Det var det mest provokerende, de kunne finde på. De fulgte ikke reglerne. Makrellen havde jo også Hitler tatoveret på sin overarm, selvom hans mor havde været i koncentrationslejr,« forklarer Camilla Stockmann.I 1979 skiftede Nøragersmindedrengene imidlertid deres hagekorsudstyrede denimveste og blankpolerede tyskerhjelme ud med den sorte lædervest fra Bullshit. Det berygtede 1%-mærke på venstre bryst markerede efter amerikansk forbillede, at de nu tilhørte den ene procent af motorcyklisterne, der ikke levede efter reglerne.Men det var de ikke de eneste, der ikke gjorde, og inden længe stod de, der engang.Camilla StockmannForfatter til bog om den første rockerkrig bare var Nøragersminderødderne, med blod på hænderne og en modstander, der gik under navnet Hells Angels.Panik i klubhusetBullshitrockerne var allerede trængt op i en krog, da de flyttede ind i huset på Kirkegårdsvej i 1985. Deres tidligere præsident, Henning Norbert Knudsen, bedre kendt som Makrellen, havde året forinden endt sine dage halvt hængende ud af sit folkevognsrugbrød til lyden af Jørn ' Jønke' Nielsens stengun-maskinpistol.I 1983 var de to Bullshitrockere Gnid og Paddel blevet stukket ihjel og en tredje såret på Restaurant Søpromenaden. Bent Svane Nielsen, kendt som Blondie, blev idømt 16 års fængsel for dobbeltdrabet.Baggrunden for mordet var dels, at Bullshit åbenlyst havde provokeret ved at frekventere et Hells Angels-tilholdssted, og dels, at Bullshit ifølge Hells Angels havde brudt en gensidig aftale om, at Bullshit skulle holde sig på Amager, mens Hells Angels kunne operere i resten af København. Den territorieopdeling var Bullshit imidlertid ikke enig i.I 1985 var der kun tolv fuldgyldige Bullshitmedlemmer tilbage i København, som ikke var i fængsel. Nogle var døde, mens andre havde trukket sig ud af klubben, inden et medlem i 1987 gjorde sig skyldig i, hvad der i offentligheden blev kendt som ' Betonmordet'.»På dette tidspunkt var de blevet forhærdede.I bogen følger vi en række børn på Vestamager, og på en kostskole, som går fra at være børn til at blive hardcore gangstere - og så er det, at klubben går i stykker. Men hvad er det, der gør, at man lige pludselig står i en situation, hvor man diskuterer, hvad man skal gøre med et lig, i stedet for at ringe til politiet?« spørger Camilla Stockmann.Svaret leverer hun og Janus Køster-Rasmussen i bogen, når de vender blikket mod det utilregnelige Bullshitmedlem Peter Panik, også kaldet PP, som skød en uskyldig mand en sen nattetime i klubhuset på Kirkegårdsvej.Han ville efter eget udsagn bare lave en såkaldt ' klikker' mod manden, men pistolen gik af, og manden døde på stedet.Begravet i betongulvetDen morbide løsning blev, at PP og de grænseløst loyale medlemmer, der var til stede, rullede liget ind i et gulvtæppe og bar det over i forhuset, hvor forrådnelsesprocessen stille og stinkende gik i gang. Derefter gik den dødes sidste rejse via et mørkt bagagerum til en interimistisk gravplads 1,70 meter nede i et betongulv i Multimediehuset på Christiania.»Det var et enormt stærkt fællesskab. Fordi det blev så farligt, var man nødt til at kunne stole på hinanden. Det broderskab, der opstår, er virkelig stærkt. Alt andet blegner. Det er enormt identitetsskabende - du hører simpelthen til! Det er der ikke meget, der kan konkurrere med. Det kan faktisk være mere attraktivt at leve et liv, hvor man risikerer at blive skudt frem for et trygt liv, hvor man kan gå hjem og lukke sin dør og vide, at nu er alt okay,« siger Camilla Stockmann.Måske er det i virkeligheden i denne smeltedigel af broderskab og gensidige afhængighedsforhold, man skal finde en del af svaret på den 12-årige Camillas undren over, at nogen har lyst til at gå rundt i en overpisset og -brækket lædervest med en skidende tyr på ryggen.Bogen igennem mærker man som læser sammenholdet i Bullshit, og man forstår, hvordan bandens og det enkelte medlems identitet i mange tilfælde smelter sammen. Indvielsesritualet er derfor blot en mellemregning i det store regnestykke, hvis resultat er en form for familie, hvor lugten af pis får to funktioner: Den frastøder udefrakommende, og den binder de ildelugtende sammen.Bullshit 1 - Hells Angels 8Alle vidste, hvem Makrellen var, og alle vidste, hvem hans morder var. Slår man i dag Jønke op på Wikipedia, dukker følgende beskrivelse op: »Jønke er en dansk morder, voldsmand, rocker og forfatter.« Beskrivelsen er rytmisk, man kan næsten forestille sig en fortsættelse a la » som i 1985 stiftede den alternative forfatterskole for utilpassede unge«. Sådan lyder Jønke-opslaget ganske vist ikke, men vores bevidsthed om hans forbrydelser fortæller noget om mediernes dækning af Danmarks første rockerkrig - og om Jønkes senere brug af medierne. Alle ved, hvem Jønke er, mens de færreste kender navnene på de andre drabsdømte rockere, og Camilla Stockmann undrer sig da også over mediernes fremstilling af rockerkrigen.»Den blev fremstillet som en symmetrisk krig, hvor der stod to rockergrupper over for hinanden og bekæmpede hinanden i en årrække. Der døde nogle på den ene side, og der døde nogle på den anden side. Men når man ser nærmere efter, er det tydeligt, at Hells Angels var en meget mere professionel og internationalt funderet bande. De havde jo forbindelser til afdelinger i Hamborg og USA. De var også ældre, og de var villige til at gøre brug af nogle metoder, som Bullshit ikke gjorde brug af i starten,« fortæller Camilla Stockmann.Adspurgt om, hvorvidt Bullshit havde mere samvittighed de første år end Hells Angels, tager hun først en dyb indånding og kigger alvorligt ud i luften, inden hun svarer: »Det dér med samvittighed, det er farligt, for jeg vil have det dårligt med at idyllisere dem. Det var jo hærdede kriminelle mennesker, og det har virkelig ikke været vores ønske at idyllisere den bande, men mere se på den med et undersøgende blik. Men man kan bare konstatere, at der blev dræbt otte medlemmer af Bullshit, mens der i nødværge blev dræbt én fra en supportergruppe til Hells Angels.« Hvordan ser det så ud med symmetrien i bandelandskabet i dag? Tal fra Polsas (politiets sagsbehandlingssystem) og politiets årlige rapport om bander og rockere viser, at der indtil den 13. august i år er blevet registeret 55 rocker-og banderelaterede skyderier.Nogle sager bliver opklaret, mens andre ender som en notits i medierne i stil med: »En mand blev ramt af skud i benet i krydset mellem Nørrebrogade og Stefansgade.« Det er muligvis vanskeligere at fastslå identiteten på nutidens maskerede pistolmænd, selvom enkelte af dem bærer den karakteristiske sorte Loyal to Familia-hættetrøje, end det var at udpege rockerne med deres læderveste og motorcykler under den første rockerkrig, men der er alligevel mange ligheder, mener Camilla Stockmann.Oasens regelmæssige voldEr Bullshit - fortællingen om en familie bizar nostalgi fra en svunden tid, er det tabernes beretning om en nedslagtning? Eller kan stemmerne fra dengang nuancere beretningen om konflikten og - med bagklogskabens hjælp - forklare, hvad der driver unge rødder ind i bandeverdenen og dermed trække tråde til nutiden? »Man kan forhåbentlig læse den på forskellige måder. Rockerkrigen var noget, der fyldte meget i samtiden. Den fik i megen omtale i pressen, men det var mest en cowboy og indianer-fornemmelse, man fik dér. I bogen zoomer vi ind. Det er fortællende journalistik, hvor vi rekonstruerer et forløb. Jeg håber, man kan læse den som en menneskelig historie og ad den vej komme tættere på,« siger Camilla Stockmann.I bogen kommer læseren med til bords i de faldefærdige kolonihavehuse, inden de bliver til parcelhuse. Man følger med knallerterne, når rødderne kører i pendulfart mellem Nøragersmindegården og stamværtshuset Oasen ad Vestamagers alt andet end inspirerende hovedfærdselsåre, Kongelundsvej. Og man får et sørgeligt indblik i, hvordan kærlighed kan opstå på baggrund af frygt og svigt. Netop pigernes vej ind i bandemiljøet er både ubegribelig og letforståelig på samme tid.Det folder Camilla Stockmann og Janus Køster-Rasmussen ud på nøgtern vis, når de lader Makrellens enke Pia fortælle, hvordan hun flygtede fra faderens hyppige og uforudsigelige tæv ind i armene på Makrellen. Jovist, Makrellen slog hende også, men kun hvis der var en årsag. En ' legitim' årsag kunne for eksempel være, at hun havde gjort ham jaloux eller fået ham til at tabe ansigt.Camilla StockmannForfatter til bog om den første rockerkrig Den årsagsbetonede vold gav mening, den gav ro. Pias ræsonnement fortæller på én og samme tid historien om en pige, der flygter fra vold, finder sig i vold og selv begynder at udøve vold. De aspekter er med til at give læseren en nuanceret forståelse af personerne bag Bullshits sorte og gule læderveste.Fra Kongelunden til NørrebroForan Bullshits gamle klubhus blev medlemmet Jan Sonberg offer for rockerkrigens sidste hævndrab. Hævndrab er stadig en indgroet del af rockerbandekulturen, hvilket de seneste års skyderier på Nørrebro vidner om.Bullshitbogen drager ingen entydige konklusioner med hensyn til, hvordan folk kommer derud, hvor de med overlæg tager andres liv. I stedet tegner den et billede af en gruppe unge marginaliserede menneskers opvækst og hverdag, som den så ud for 30 år siden, og viser de åbenlyse ligheder mellem de unges univers dengang og nu.»Det er, som om der i dag er kommet en utålmodighed i forhold til vores gamle forklaringsmodeller, der peger på, at det handler om sociale problemer og fattigdom. Det er, som om vi er blevet trætte af den historie.Men det er så entydigt, når man kigger på Nøragersmindebanden, at de alle sammen havde været udsat for vold i barndomshjemmet og lært af deres forældre, at tæsk er i orden, og at voksne er nogle, der slår. De bliver meget tidligt voldsparate, fordi de selv har været udsat for vold,« siger Camilla Stockmann.Bogen kan således også læses som en spejling af den bandekrig, der i dag delvist bliver forklaret med etnicitet. Det er dog ikke særlig længe siden, at det var et ærkedansk fænomen, påpeger Camilla Stockmann.»Vi vil enormt gerne i det politiske system gøre det til et etnisk problem, men arbejdet med bogen har gjort det tydeligt for mig, at det handler om ungdomspolitik og om pædagogik.Hvis du ikke er en del af et stærkt fællesskab, hvis du føler dig marginaliseret, så er det sindssygt attraktivt at gå ind i en bande.« Vi går langs den del af Netto, som engang var et cafeteria, hvor der blev serveret fiske-fileter, parisertoasts og pomfritter til de sultne gæster i HH Supermarked. Vi slentrer ind på parkeringspladsen og stopper ved Camillas cykel, som skal fragte hende tilbage over broerne. Inden Camilla sætter kurs mod Indre By, og jeg sætter kurs mod den rolige del af Amager, ikke langt fra Makrellens gamle hus, siger hun: »Jeg håber, bogen vil bidrage til, at flere forstår, hvad det er, der gør, at børn bliver tiltrukket af det her. I bogen møder vi en pædagog, en ildsjæl, som virkelig prøver at få dem væk fra kriminaliteten, men han famler jo også i blinde. Han lykkes med noget, men der er også noget, han ikke lykkes med. I dag burde man bare have meget mere erfaring at trække på, så man kan undgå at skulle improvisere.«.ibureauet@information.dk De fulgte ikke reglerne.Makrellen havde jo også Hitler tatoveret på sin overarm, selvom hans mor havde været i koncentrationslejr De bliver meget tidligt voldsparate, fordi de selv har været udsat for vold.Fakta: BLÅ BOG Camilla StockmannCamilla Stockmann (f. 1973) er uddannet cand.mag i Moderne Kultur. Hun har skrevet klummer for Eurowoman og siden været tilknyttet dagbladet Politiken som journalist. Senest har hun haft orlov fra Politiken for at skrive bogen Bullshit - fortællingen om en familie sammen med ægtefællen, DR-dokumentarist, Janus Køster-Rasmussen.Tidligere udgivelser: Nyforelskelse og andre cykelstyrt, 2005/ 06 People's Press Michel Laudrups tænder (skrevet med Maise Njor), 2006 Gyldendal Charlie Hotel Oscar Kilo (skrevet med Maise Njor), 2009 Gyldendal.
Mens bandekrigen raser på Nørrebro, har Information været med journalist og forfatter Camilla Stockmann på tur i området omkring Bullshits gamle klubhus på Amager til en snak om barndom, bander og bestialske mord. Stockmann og hendes ægtefælle, dokumentaristen Janus Køster-Rasmussen, er aktuelle med en bog om taberne af Danmarks første rockerkrig.
24 dage 24 mennesker 24 historier Læs den sidste i 1. sektion, side 2. 

En fortryllende teaterleg er det. At omsætte Charlie Chaplins berømte film "Diktatoren" til teater og slippe mere end levende fra det.Men Nikolaj Cederholm kan. Lykkeligt har han forladt teaterkoncerternes forudsigelighed og sluppet sit indre legebarn fri, tilsat lidt spids samtidssatire, der aldrig virker anstrengt. Nå jo, i programmet, hvor han trækker paralleller mellem Hitler og Dansk Folkeparti.Men man behøver jo ikke at købe programmet - populisme fås som bekendt mange andre steder i de talende klassers bud på verden.Heldigvis lader Cederholm forestillingen tale uden flere pegefingre, end Chaplin selv løfter, når han fremmaner et skræmmende univers af tyranni, meningsundertrykkelse og folkeforførelse.Midt i det hele står barberen, inkarnationen af den lille mand, ramt af hukommelsestab fra Første Verdenskrig og med en forbløffende lighed med Tomainias nye diktator, Hynkel.Vidunderlig dobbletrolleI dobbeltrollen er Olaf Johannessen vidunderlig.Chaplinsk vagabondagtig i gangart og med rørende mimik som barberen, dæmonisk som den iskolde og skarpladte demagog Hynkel, omgivet af fjottede nazister, der hopper og springer for ham. Sjovt indfanger forestillingen stumfilmens groteske overdrivelser, de vanvittige slagsmål og slapstickkomikken, mest frydefuldt i filmens klassiske numre - barberscenen, Hynkels dans med globussen, mønten i kagerne og en virtuost udført forfølgelsesscene på taget af et hus.Efter pausen dukker Søren Pilmark op som Italiens diktator Napaloni - stor i slawet med masser af jovial komik, Peter Zandersen sprinter rundt som supernazist, Nicolai Dahl Hamilton er en klam, sleben Goebbels, og Peter Gantzler en herligt befippet Göring, mens Julie Agnete Vang giver dejlig spillekraft til kvinden i barberens liv, altid klar med stegepanden til at gokke en nazist ned.Måske taber forestillingen lidt af åbningsscenens yndefulde poesi undervejs, men de skønne lydkulisser og det levende stumfilmklaver undervejs gør, at vi alligevel er underholdt på det fornøjeligste.henrik.lyding@jp.dk 
Olaf Johannessen er vidunderlig i Chaplins dobbeltrolle som diktator og barber på Nørrebro Teater.
Tiden er noget, mennesker har skabt«, sagde en speedsnakkende og veloplagt Thomas Agergaard, da han stod presset sammen på gulvet som saxofonist og bandleder med sine musikere i det smalle kælderlokale i Café Mellemrummet på Ravnsborggade.Og jo, det ér lang tid siden, at orkestret Ok Nok Congo udformede en kollektiv musik i opposition til den omsiggribende jazzkonservatisme i første halvdel af 1990' erne, hvor mange danske jazzmusikere spillede amerikansk bebop og standards.Men som Agergaard også udtalte: »Vores musik føles stadig frisk«. Jeg sad krøllet sammen langs væggen med arme og ben filtret ind i andre publikummer og havde derfor ikke luft til at udbryde, at musikken lød, som var den skrevet i går! Men hold da kæft, hvor var der stadig friske karryboller på suppen, da gruppen knoklede i gang med Anders Banke på basklarinet og altsax, Mikkel Ploug på guitar og de tre originale medlemmer, bassist Nils Davidsen, trommeslager Martin Andersen og kapelmesteren selv på tenorsax (dengang i 1990' erne også med folk som Kasper Tranberg, Peter Fuglsang, Mads Hyhne og Niklas Knudsen).Efter at Ok Nok Congo blev dannet, var der stadig flere, der begyndte at overveje, hvad det var for nogle vibrationer, der udgik fra orkestrets unge medlemmer.Vibrationerne var bl. a. overleveret fra avantgarde-veteranen John Tchicai.Han er også er med på gruppens første plade, ' Ok Nok Congo + 3 Jokers' (1997), og Tchicais frie indstilling til komposition og sammenspil er et spor, som i høj grad er blevet fulgt op af nye generationer efter årtusindskiftet. Derfor kunne man godt kalde Thomas Agergaard og Ok Nok Congo for ' The Missing Link' i dansk jazz. Det udviklingsled, der forbinder 1990' erne med den eksperimenterende danske jazz efter årtusindskiftet.De havde fingeren på pulsen og et originalt syn på tingene også helt ud i de musikalske titler: ' Nu, nu præcis... nu', ' Duo for en hund', ' Kaffepause' og ' All That From Denmark'.I SKUESPILHUSETS foyer var der premiere for The hOpening med bassist Lennart Ginman, trommeslager Jeppe Gram og pedal steel-guitaristen Maggie Björklund. Et nyt projekt med mange forhåbninger, kunne man sige. Men også med nogle begrænsninger indbygget i trioens instrumentale musik. The hOpening arbejder med stramme melodiske former og grooves fra rock, jazz, americana og elektroniske stemninger.Det hele bæres af den store, bøjelige lyd fra Björklunds effektbårne pedal steelguitar, og bunden forsegles af Ginmans sikre bas. Det var især medrivende, når Jeppe Gram sparkede liv i musikken med sit stærke trommespil.Og så havde man lige tænkt tanken, at det ville være oplagt med en vokal i denne musik, da selveste Steffen Brandt trådte frem og fremførte to dansksprogede sange. Den første med en skæv melodi, der kunne minde om Kurt Weill, og med en bittersød historie om en mand fra Düsseldorf. Så er der da håb i the hOpening.Lennart Ginman har efterhånden mange ting ' på samvittigheden'.Han var jo en af dem, der var med på den før omtalte bebop-bølge i dansk jazz, da han med bl. a. trommeslager Thomas Blachman bar slips og jakkesæt i gruppen Page One. Men ikke mere alvorligt, end at de smed bukserne på et af pladernes fotos.Senere dykkede Ginman dybt i genrekryds mellem jazz, electronica og indiemusik bl. a. med gravens stemme, Steen Jørgensen. Og endda slog han pjalterne sammen med Thomas Agergaard, da de indspillede en åben, akustisk musik med det, som blev til den fortsat eksisterende trio GinmanBlachmanDahl.Sådan fører tråde og forbindelser frem og tilbage over linjerne i dansk musik.Det er lidt ligesom det danske Gajolvejr.Det er aldrig helt til at vide, hvad der venter.kultur@pol.dk .Selveste Steffen Brandt trådte frem og fremførte to dansksprogede sange.
Det lykkedes at finde jazzforbindelsen mellem de to årtusinder i Café Mellemrummet på Nørrebro. JAZZ GENNEM BYEN.
Det var ubehageligt lige fra begyndelsen.At hun overhovedet kunne presse sig så tæt op mod vores bord, var imponerende, når man tænker på, hvor tæt vi sad mod de andre gæster. »Har I fået set på vinkortet?«. Det lød næsten som en reprimande.Jeg var stadig i færd med at få min jakke presset ind under bordet, så vinkortet var ikke åbnet endnu. Vi bad om lidt mere tid.Tre minutter senere. »Har I fundet ud af, hvad I vil spise?«. Hun manglede bare at placere poterne på bordkanten for at fuldende fornemmelsen af en irriterende hund, man havde lyst til at puffe væk.Nej, vi var ikke kommet så langt endnu, svarede vi pænt. Der var tatar, noget fiskesuppe »Er I ved at være klar?«. Du bjæffer så meget, at vi ikke kan tænke.Tænkte jeg. Og der gik ikke to minutter, før hun stod der igen, så vi måtte improvisere en bestilling i hast uden egentligt at have besluttet os endnu. Fire retter nåede vi at bestille, før hun bad os gentage.Så pilede hun videre. »Undskyld?«, råbte jeg. »Vi vil også gerne bestille vin«. Og så endelig fik vi fred. I lang tid. Vinen kom aldrig. Jeg måtte hive fat i en anden tjener. Og afgive bestillingen en gang til. Så kom tataren til min gæst. Jeg måtte vente, fortalte vores terrier mig, for hun havde glemt at slå hummeren ind på apparatet.Madklubben har i ti år haft succes med sit koncept om billig mad og uvidende tjenere. Bestikket står i spande, og vinen skal man læse sig til. Det er helt fint. Man indstiller forventningerne derefter.Men uanset pris betaler man jo ikke for at blive dårligt behandlet. Og så er det med de lave priser også et relativt begreb.Man skal virkelig navigere uden om tillægspriserne for at lande på de 200 kroner, der er udgangspunktet for en treretters menu. Ud af fem hovedretter krævede de to et obligatorisk tillæg, og to andre krævede tillæg, før de blev interessante retter.Det var ikke, fordi vi flottede os. Vi fulgte konceptet og bestilte tre retter hver og et glas vin til hver ret. 1.400 kroner lød regningen på. Så er det pludseligt et andet prisleje, man må sammenligne sig med, og her er der efterhånden utallige restauranter i den mellemklasse, som Madklubben slet ikke kan måle sig med.En meningsløs dødMen om så jeg havde betalt 200 kroner for det hele, ville det stadig være penge ud af vinduet. Min vens tatar var rørt med noget røget mayo og prydet af en 90' er-krølle af en rå rødbede. Vi må have overhørt kokken råbe »Satans!«, da han tabte saltkarret ned i farsen. Det var som at tungekysse med torsk.Jeg havde til gengæld hellere snavet en havkat end spist den hummer, der kostede 100 kroner i tillæg. Den virkede som offeret fra en gammel mordsag, der var fjernet fra åstedet og kastet ned i noget svampefrikasse. Den smagte trannet som dåsemuslinger og bitter som det hvide i en appelsinskræl. Min Bourgogne Blanc fra Vincent Girardin var ellers med på at at møde en frisk hummer.Men den blev snydt ligesom mig.Hvis man ikke gad spise en cheeseburger eller en kylling, når nu man var på restaurant, var der ingen vej uden om en ribeye. Den kostede 150 kroner i tillæg.Igen, det var svært at navigere uden prisstigningerne.Den fik jeg så. Medium stegt og absolut uden smag. En stor lap kød. En meningsløs død. Tænk at blive født i en stald, stå i en stald og blive skudt i en stald, bare for at jeg kan sidde og brokke mig. Men vi er slet ikke færdige.Bøffen var skjult af en fodsål af en sjasket aubergine, der næsten løb ned af ga-flen og kun leverede bitter jammer, når man tvang sig til at tygge i den.Ved siden af fik et kærestepar serveret dessert. »Vi har ikke fået hovedret endnu«. De havde rystet på hovedet et par gange over den lange ventetid. Og her var ikke en gang halvt fyldt i den gamle fabrikshal, som var malet og møbleret uden at ramme en identitet, vi kunne sætte ord på. Kantine? Café? Restaurant? Ikke at dømme ud fra den hovedret, min gæst forsøgte at komme igennem. Hvis man selv havde stegt bjælker af gulerod og squash og et forårsløg så forkert, som de havde gjort her, ville man kyle dem i skraldespanden og ringe efter en pizza. Guleroden var slatten og sløj i betrækket og klædt i en haute couture af det sorteste kul. Forbrændt, for bitter, for satan. Løget var klædt i samme kollektion med samme bitre resultat blandet med en skarp smag af rå løg. Squashen var som gele af lunken vand. Uspiseligt. Simpelthen.De grillede grøntsager var ellers highlightet på menuen som æresgæst i en roderøvs forsøg på at lave vegetarmad på marokkansk. Saltet fra oliven og sødmen fra dadler var dampet ud og dæmpet ned, så man rigtigt kunne fornemme den flade smag af kikærter og bulgur.Lidt mynteyoghurt og noget, der lignede et pitabrød med elefantitis, lå ved siden af og blev liggende.Heldigvis havde min ven bestilt udgaven med grillet pighvarfilet, som koster 100 kroner i tillæg. Pighvar er en af vores allerbedste spisefisk. Den er så gavmild med sin naturlige smag, at man kun skal hjælpe den på vej med lidt tid på panden.Kan man fucke det op? Ja. Hvis man griller den, ind til den kan uddele lussinger uden af falde i flager. Tynd, tør og træls var den. 100 kroners katastrofe.Det lignede en forårsrulleSom afslutning sikrede jeg mig et ulækkert minde fra barndommen at gå hjem på. Når min storesøster og jeg kedede os på bagsædet, kunne vi finde på at udfordre hinandens køresyge ved at åbne munden, mens vi tyggede på en chokoladebar.Jeg var måske selv ude om det hæslige gensyn, da jeg havde bestilt en friturestegt Snickers, men det var det mest originale af de fire desserter, så hvorfor ikke prøve den? Måske fordi den var lige så kvalmende som resten af bilturen efter min søsters triumf.Den lignede en forårsrulle, men efter første bid blotlagde den sin klistrede kerne. Og smagte som en Snickers, der har ligget i solen og nu blev spist med en portion pommes frittes. En iskugle med saltet karamel var vandet med en fornemmelse af sand på tungen, så der var ingen hjælp at hente der.Min gæst var også sendt tilbage til 1980' erne med en krydderis, der smagte af Van Gils-parfume, mens den medfølgende appelsinkage blev ødelagt af en appelsincurd, der lignede noget, jeg ikke kan skrive. Så jeg lader ham tage skraldet med den afsluttende bemærkning: »Der er sæd på min tallerken«.joakim.grundahl@pol.dk Tynd, tør og træls var den.100 kroners katastrofe.
Madklubbens nye filial på Nørrebro nærmest tvinger dig ud i tillægspriser for dyr, der mishandles i køkkenet.
Du kan også få dit Instagram-billede i Ibyen: Fotografer noget i byrummet, læg dit billede på Instagram og tag det med # ibyen. 

Når man ser smukke Josephine, er det svært ikke at blive glad. Sådan har dagens Side 9-pige det heldigvis også, når hun ser sig i spejlet.- Jeg er generelt rigtig glad for, hvordan jeg ser ud, jeg har faktisk svært ved at finde noget ved min krop, jeg ikke kan lide. Jeg er vild med det hele.- Jeg kan godt lide at pleje mig selv, så derfor føler jeg mig helt klart mest sexet, når jeg sidder i min badekåbe, efter jeg har lagt ansigtsmaske, ordnet negle og været i et langt, varmt bad.Hun kan dog godt finde på at lege lidt med hårfarven, som har været igennem en masse farverige stadier.- Jeg går lidt og drømmer om at være blond igen, men det er faktisk, fordi jeg er naturligt blond. Den vildeste hårfarve, jeg har haft, må nok være bordeaux! jfs.

Stop med at købe hash, så forsvinder banderne af sig selv. BERTEL STENBÆK, HØNG. 

Banderne siger, at de bestemmer, hvornår skyderierne slutter. Politiet siger, at dets indsats virker. Borgerne siger, at de vil tage gaderne tilbage. Imens tager alle deres forholdsregler. Side 4-9. 

En hård kerne af ældre, garvede aktivister planlagde vold og hærværk i anledning af tiåret for rydningen af Ungdomshuset.Onsdagens uroligheder i København, hvor politiet blev angrebet med maling, flasker og sten, var planlagt måneder i forvejen. Det fortæller kilder i det autonome miljø til BT. A llerede to timer inden, den anmeldte demonstration skulle finde sted, modtog BT et tip om, at der var planlagt en ulovlig demonstration på Jagtvej 69. Aktionen skulle finde sted simultant med den lovligt indvarslede demonstration, der markerede tiårsdagen for rydningen af Ungdomshuset.Når den lovlige demonstration nåede til den tomme grund på Jagtvej 69, var det planen, at en hård kerne af garvede aktivister skulle angribe politiet og såkaldte ' kapitalistiske mål' såsom banker og større forretningskæder.Demonstrationen udviklede sig dog voldeligt, inden den nåede til byggetomten. Demonstranter begyndte at kaste malingbomber, og politiet blev efterfølgende bombarderet med sten og møtrikker.»Folk var overtændte. Selvom der er gået ti år, er folk stadig rasende over, at Ungeren blev ryddet,« siger en aktivist, der deltog i demonstrationen.Politiet valgte herefter at opløse demonstrationen. En del af demonstranterne forskansede sig i Ungdomshuset på Dortheavej, og her kom det til nye kampe. Flere gange forsøgte politiet at trænge ind, men måtte -ifølge kilder der befandt sig inde i huset -trække sig tilbage, fordi de blev bombarderet med kasteskyts, heriblandt møtrikker, der blev affyret med slangebøsser.Da politiet til sidst trængte ind og ransagede Ungdomshuset, fandt de både sten, møtrikker, petanquekugler og et mindre spyd.Aktivister i 50' erneIfølge BTs oplysninger blev balladen planlagt af en hård kerne af garvede veteraner fra Ungdomshuset.På møder, der blev holdt ude i byen -væk fra Ungdomshuset på Dorteavej -blev det aftalt, at tiåret for rydningen af Ungdomshuset skulle markeres med ballade, stenkast og hærværk. Møderne blev holdt for flere måneder siden.Miljøet, der gik amok i går, består dels af ældre aktivister fra det hedengangne Ungdomshuset og dels af yngre aktivister, der udelukkende har haftderes gang i det nye Ungdomshus på Dortheavej. Nogle af de ældste aktivister er ifølge BTs oplysninger mænd og kvinder i 40' erne og 50' erne med en fortid i De Autonome og bz-bevægelsen. De giver deres erfaringer videre til yngre generationer af aktivister. Børn helt ned til 13-14 års alderen blev set til demonstrationen.Blandt de anholdte var der ifølge politiet to mindreårige.Den store spredning i alderen på aktivisterne afspejler det billede, der også ses i det venstreradikale miljø i Tyskland. Her er der en garvet garde af aldrende aktivister, der oplærer de yngre generationer i, hvordan man laver ravage.Københavns Politi havde en forventning om, at demonstrationen onsdag ville forløbe fredeligt.»Voldsomheden kom en smule bag på os,« siger ledende politiinspektør Peter Dahl.Politidirektør Thorkild Fogde forventer, at balladen vil få et retsligt efterspil.»Det er vigtigt at få skilt fårene fra bukkene. Vi skal finde hovedmændene bag det her, så vi får straffet de rigtige,« siger han.Ungdomshuset er ikke færdig med at markere tiåret for rydningen.Fredag afholdes en lovligt varslet gadefest på Jagtvej 69-grunden, og lørdag er der fest i Ungdomshuset på Dortheavej.jvl@bt.dk 
SLAGSMÅL Hærværk og volden, der ramte København i anledning af tiåret for rydningen af Ungdomshuset, var langtfra spontan.
FREDAGLarm og poesiMan kan ikke ligefrem klandre det melodiøse støjrockband Speaker Bite Me for at udgive plader med voldsomt høj frekvens.Faktisk er det intet mindre end ti år siden, de sidst udgav nyt, men derfor dukker de stadig op i ny og næ med en koncert eller to - og ind imellem også et luftigt løfte om ny musik i vente.Hidtil er det nu blevet ved snakken.Men hvad gør det, når man har et bagkatalog så spraglet som Speaker Bite Me? De kan vælge den hidsige, atonale Sonic Youth-støj, en mere afdæmpet og skønhedssøgende sen-Blonde Redhead'sk poesi - eller de kan gå den kantede artpopvej, der fyldte godt op på albummet ' Action Painting' fra 2007.Men det bliver formentlig en smuk og kaotisk blanding af det hele - og heldigvis for det.Speaker Bite Me. 10. nov. kl. 20.30.Spillestedet Stengade, Kbh. N.Når hulemænd spiller rockSom et kuld langhårede rumpenisser, der bor i huler dybt inde i skoven, har det egensindige syrerockorkester De Underjordiske de seneste år manifesteret sig som en af arvtagerne til mægtige Spids Nøgenhat. Bandet debuterede med albummet ' Ind i flammerne' i 2015, og i år kan de opleves live til Sorte Firkant, hvor de spiller i KoncertKirken på Blågårds Plads. Og det giver god mening, for det gamle, højloftede kirkerum vil uvægerligt passe godt til bandets stemningsfulde, psykedeliske rockmusik.De Underjordiske. 10. nov. kl. 22.45.KoncertKirken, Kbh. N.LØRDAGRaffineret bøllerockDer er ukrukket garagerock på plakaten, når det aarhusianske band Yung med guitarist og sanger Mikkel Holm Silkjær indtager Spillestedet Stengade lørdag aften.Silkjær er typen, der fik kradsbørstig guitarrock ind med ske fra barnsben, og det skinner skarpt igennem i den usminkede, no-nonsense rockmusik, han spiller i front for Yung, der med deres raffinerede bøllerock bare er ét blandt flere musikalske outputs, den unge mand har gang i. De snottede guitarer er blevet en mælketand mere strømlinede med tiden, men intensiteten er intakt - især live, hvor Yung har det med at være både tight, sprælske og helt vildt uimodståelige på én og samme tid.Yung. 11. nov. kl. 22.Spillestedet Stengade, Kbh. N.Guf på solofærdHan har bevæget sig rundt på den danske musikscene i årtier, så han kommer ikke til at mangle nogen introduktion, når han går på scenen i KoncertKirken lørdag aften til en solokoncert. Men en anbefaling er alligevel på sin plads, for Uffe Lorenzen, også kendt som Lorenzo Woodrose, eller bare Guf, har med sin solofærd lukket op for - endnu - en ny side af det talent, der hidtil har mundet ud i garagerockbandet Baby Woodrose og den dansksprogede syrerockinstitution Spids Nøgenhat. Men soloudgaven af Lorenzen er mere personlig og visse steder også politisk, og når han synger sange på sin akustiske guitar uden anden garniture end et psykedelisk lysshow, er det svært at bevare pessimismen.Uffe Lorenzen. 11. nov. kl. 22.45.KoncertKirken, Kbh. N.SØNDAGMed en liste af samarbejdspartnere, der tæller folk som Bisse, Hanne Boel, Oh Land og Nikolaj Nørlund, er den bosniskfødte Adi Zukanovic en af landets travleste pianister. Normalt holder han sig i baggrunden, men søndag eftermiddag er det for en gangs skyld Zukanovic selv, der er i fokus, når han viser nye sider af talentet frem i Sneum Instituttet, der bestyres af det omvandrende rockleksikon og undergrundsconnaisseur Jan Sneum. Folk med udbrændt søndagshjerne kan helt sikkert få smidt noget tiltrængt eventyr i maskineriet her.Sneum Instituttet med Adi Zukanovic.12. nov. kl. 15-18. Spillestedet Stengade, Kbh. N.pernille.jensen@pol.dk 
De er der alle sammen, når den nye Sorte Firkant Festival fra på torsdag fylder Nørrebro med rockmusik hele næste weekend. Og der er også andre godter i vente.
Ismail al-Wahwah fra Hizb ut-Tahrir kæmper for sharia og et kalifat, men står ikke på listen over hadprædikanter. NYHEDER. 04

På Side 9 er vi vilde med de fantastiske kvinder, som findes i hele landet, og som hver dag inviterer os med indenfor.Den kærlighed deler Xenia - især når der følger en god håndfuld bryster med.- Det bedste ved kvinder er helt klart, at der altid er noget at tale om, især når man deler mange fælles ting. Jeg føler også, at jeg ofte bliver forstået bedre af kvinder. Og så er der jo ingen tvivl om, at en god håndfuld naturlige bryster bare lige falder i min smag! Mums.For dagens Side 9-pige er der dog én pige, som er dejligere end alle de andre, og hende er Xenia så heldig at være forlovet med.- Min forlovede så jeg faktisk på en Facebook-gruppe for lesbiske og biseksuelle, og hun faldt i min smag lige med det samme. Jeg valgte at tage toget fra København til Odense, og det var altså ikke helt let, da jeg faktisk er mega-genert. Det var en god beslutning, for vi har været klistret til hinanden stort set lige siden.jfs

P1 SØNDAG 09.54 Gudstjeneste Brorsons Kirke, Københavns Stift.søndag i advent. Prædikant: Nicolaj Stubbe Hørlyck. Janne Mark, vokal, Tobias Wiiklund, trompet, Henrik Gunde, klaver, Esben Eyermann, bas, Jesper Kofoed, trommer. Salmer fra Kirkesangbogen blandt andet: 881: " Et at komme til", 943: " Lyset springer pludselig ud" og fra Den Danske Salmebog blandt andet: 78: " Blomstre en rosengård" og 80: " Tak og ære være Gud".

IBYEN Forsiden. 

- Det er et godt initiativ med topmødet. Det har en enorm signalværdi, at vi samles så mange.- Der er brug for handling. Mine kollegaer er pressede og kan ikke udføre deres arbejde, så godt som de gerne vil.- Vi så, hvordan Velfærdsalliancens demonstrationer i mange byer på en gang formåede at rykke noget i forhold til omprioriteringsbidraget. Det kan vi gøre igen, hvis debatterne her i dag bliver omsat til aktiviteter som for eksempel demonstrationer den 7. november.

I nternationalt Forums Mellemøstgruppe står bag et arrangement nu på fredag klokken 17 i Solidaritetshuset, butikken, Griffenfeldsgade 41 i København: " Løslad Ahed Tamini og Khalida Jarrar og Ahmed Sa'adet og alle palæstinensiske fanger i israelske besættelsesfængsler!" Først vises små film og fortælles kort om de palæstinensiske Griffenfeldsgade 41, København fredag den 19. januar klokken 17 fanger i israelske fængsler efterfulgt af debat over en kop kaffe eller te.Herefter går deltagerne " ud på Nørrebros gader med fakler og billeder af de fængslede kammerater i spidsen. Vi håber at se jer!".
SOLIDARITET MED PALÆSTINA I KØBENHAVN.
Nadja og Morten Westergaard skiftede i sommer lejelejligheden på 60 kvadratmeter i København ud med et 410 kvadratmeter stort hus i Tønder. 

I parallelsamfundet er der ingen at spejle sig i, hvis man kæmper med sin kønsidentitet. Side 34. 
IDENTITET.
I USA spiser de pies og hotdogs på tid. I Danmark er vi mere til lakridsspisning på tid. Men nu kommer der en seriøs spisekonkurrence til byen.Søndag er der nemlig uofficielle verdensmesterskaber i tarteletspisning.Rekorden for flest spiste tarteletter på Guldkroen er på 25 stk. Jep, 25 tarteletter spist på to timer. Den rekord vil de gerne have slået. Derfor afholder de søndag VM-arrangementet på kroen. Konkurrencen starter kl. 20, og der er fri bar i øl og vand og alle de tarteletter, man kan spise i to timer. Det koster 425 kr. at deltage.Lykkes det at slå tarteletrekorden får man hele herligheden gratis, og man vinder et gavekort til Guldkroen.Sidst men ikke mindst får man også sit navn øverst på tarteletvæggen.Find billet på dinnerbooking.com.VM i tarteletspisning Fredensgade 11, 2200 Kbh N Søndag kl. 20.
Konkurrence.
Sangeren Peter A. G.blev citeret på bagsiden af Ekstra Bladet torsdag.Her kommer han med guldkornet: ' Er du først bange, så har terroren vundet'.Ekstra Bladet udtrykker det lidt ambivalent med svaret: ' Nemlig, lad os slingre ned ad Vestergade'.Det turde dog stadig være relativt sikkert i København, hvis altså slingreturen sker inden klokken 18.Virkelig mod vil det dog være, hvis Peter A. G. med en kæp i øret i stedet tager turen ned ad Nørrebrogade.Se det er sandt mod.Dumt naturligvis, men sandt mod i vor tid med indvandring.Morten Dreyer Ålegårdsvænget 27 Dragør.

Halfdan Rasmussens børnerim har vi inde under huden, næsten før vi kan gå. ' Noget om helte' er elsket som portræt af de freds-og haveglade danskere fra Holte til Hobbitrup.Her er der en bred og varm favn at kaste sig ind i som musikalsk morskabsteater. Næsten endnu bredere end Benny Andersens. Det kræver blot, at man fremhæver de mest kendte melodier, skaber et hyggeligt narrativ og får publikum til at synge med på sangen om Halfdan.Men Halfdan Rasmussen var ikke kun snurrig rimsmed. Han var et politisk engageret menneske. I sin ungdom anarkosyndikalist, og han forblev indædt modstander af krig og atomkraft.At få helet den halve Halfdan kræver en frisk tilgang, og det har den debuterende instruktør Johan Sarauw haft. Han har hyret Adi Zukanovic til at komponere ny musik og i stedet for at skabe en hygsom fortælling har han skabt en ramme, hvor samtlige medvirkende er Halfdan med sølvblond sidehår, briller, brun rullekrave og smalbenet buks. Det ser alt sammen pænt nørdet ud, mens Zukanovic' musik fremført af Mads Forsby og Ida Nørby venligt, men bestemt puster det folkemuseale støv af den muntre rimsmed.TOSSERIERNE er ikke kun fjollerier, og rim er ikke kun musikalske ordspil. Halfdan Rasmussens ' Tosserier' takler sproget med en anarkistisk foragt for regler og etableret betydningshierarki, og det lykkes for Sarauw og holdet at etablere den anarkistiske forbindelse mellem gøglet ordleg og frisindet livssyn.Men det tager sin tid. Første akt er med et utal af små rim endog meget rapsodisk og snurrig. I anden akt kommer så mere sammenhængende og politiske tekster på banen og samler forestillingen til et rum, hvor også stærkere følelser end pudseløjerlighed får plads. Mange rim handler om frisind og hovsa-småbørn som konsekvens af naturlig lyst. Melankoli og desperation over verdens grumhed listes ind ad bagdøren i en lige lovlig hyggelig havegrøn kulisse.At ville splejse den stille latter med den stejle holdning er ikke uden risiko. Et langt ironisk opgør om bilfascisme kontra cyklisme virker bedaget.Langtfra alle brikker falder på plads. Første akt forbliver spredt fægtning, selvom de fire Halfdan'er Stine Stengade, Henrik Lykkegaard, Anne Sofie Wanstrup og Albert Stein Ankerstjerne går musikalsk til makronerne og får skabt en stemning, som puster liv i rim og remser uden at knuselske dem til døde.' Noget om helte' samler sig aldrig helt til en uafviselig forestilling. Fejringen af det legende sprogs mestergøgler ender som noget mere nørdet end en færdigpakket folkefest, men »at elske de relativt søde og sprøde /før disse er døde« er ikke noget tosset motto at gå hjem på.kim.skotte@pol.dk Samtlige medvirkende er Halfdan med sølvblond sidehår, briller, brun rullekrave og smalbenet buks.
Teater Nørrebro Teater giver et ikke helt tosset bud på den sjove og politiske Halfdan Rasmussen.
TEMA Side 4. 

København er kommet ind i kampen om at udnytte byens tage, når der bliver bygget nyt - hvilket det som bekendt gør i stor stil i disse år.Mærsk Tårnet, som huser en del af Københavns Universitet, er en af byens senest tilkomne bygninger.Her er der for alvor tænkt over taget, hvor der er blevet sået og plantet 60 af de arter, der plejede at eksistere på Københavns gamle græsningsfælled, som frem til 1840erne strakte sig fra Fælledparken til Sankt Hans Torv.Tegnestuen SLA har designet taget, som er en del af SUND Naturpark, der huser vildere natur, end man normalt ser i byen, med blandt andet tjørnebuske, natureng og egetræer.Nu modtager Mærsk Tårnet »Scandinavian Green Roof Award« for sit 5.000 kvadratmeter store grønne tag. Det er en pris, der hvert år præmierer det »bedste og mest bæredygtige grønne tag i Skandinavien«. Ud over at genetablere en række arter, der ellers ikke længere findes i byen, skal taget være med til at håndtere de såkaldte 100-årsskybrudshændelser.Det har netop vist sig, at grønne tage øger fordampningen, aflaster kloakkerne ved skybrud og reducerer opvarmningen lokalt.»Vi har fundet frem til et helt særligt »gyldent snit« for tagets jorddybde og jordens sammensætning. En perfekt jorddybde og -sammensætning er helt afgørende for, hvilke planter og træer man kan plante, og hvilke funktioner taget kan have. Det betyder, at vi kan tilbageholde meget mere regn i vores dybe jordlag end i traditionelle og meget tyndere grønne tage,« siger medstifter af SLA Stig L. Andersson.Samtidig har SLA anvendt små, æggebakkelignende vandreservoirer, som ligger lige under jordlaget, fortæller han.»Og så giver den større biodiversitet og vilde natur på taget i sig selv meget bedre regnvandsforsinkelse, hvilket gør, at vandet ikke løber direkte i kloakken og giver oversvømmelser.« Det er tredje gang på fire år, at SLA får tildelt prisen. Tidligere vinderprojekter er Egedal Rådhus (2016) og Novo Nordisk Naturpark (2014).Netop nu arbejder tegnestuen på at skabe et grønt tag på Amager Bakke, som SLA designer for BIG - Bjarke Ingells Group.Juryens motivation for at tildele SLA prisen lyder: »Mærsk Tårnets grønne tag formår med succes at forene en meget stor tagflade på 5.000 kvadratmeter med sofistikeret design og genetablering af forskellige danske habitater.Det offentlige grønne tag bidrager med et samfundsmæssigt ansvar ved primært at være baseret på genbrugsmaterialer og reducerer regnvandsafstrømningen under skybrud betydeligt for optimal klimatilpasning i et tæt byområde.« Taget ved Mærsk Tårnet er anlagt af Skælskør Anlægsgartnere i samarbejde med Byggros og Birkholm Planteskole, mens bygningen er tegnet af C. F. Møller med Rambøll som ingeniør.kais@berlingskemedia.dk 
Mærsk Tårnet på Nørrebro i København har modtaget »Scandinavian Green Roof Award« for et tag, der genopretter 60 arter fra den gamle fælled og hjælper med at håndtere store regnskyl.
Det er vigtigt at vise, at vi er nogen, der gør modstand mod oprustning og atomvåben og kæmper for fred og velfærd i stedet for militær oprustning.Jeg er taget med på turen for at vise solidaritet med de svenske fredskræfter. Men øvelsen handler ikke kun om Sverige. Danske soldater deltager også i øvelsen.Og Danmark er også med i NATO, og stiller velvilligt op når NATO og USA kræver det.Og så glæder jeg mig til at møde vores søsterparti og de svenske kammerater.
NICKLAS LUNDSTRØM.
Vi klukker lige fra begyndelsen.Ubarmhjertig udstilling af smålige og grådige øvrighedspersoners fusk og lusk er altid morsomt.Og Gogols komedie fra 1836 er den rene vare. Ikke en eneste sympatisk person er der - de er komiske slyngler alle til hobe.Vi er i et gennemkorrupt provinshul i Rusland. Hertil ankommer en statsrevisor fra zaren. Det er han bare ikke. Khlestakov (Thure Lindhardt) er blot en platugle og dagdriver-underkontorist på vej hjem til sin far. Men byen tror noget andet, og så er spillet kørende.Bestikkelse, lefleri, byens pampere vil gøre alt for at undgå afsløring. Og Khlestakov rager velfornøjet det hele til sig, inden han ender med at stikke af.Mere er der sådan set ikke i den komedie. Amoralsk i alle ender og kanter. Men den er godt skruet sammen, og opførelsen forgylder ordene.Madeleine Røn Juuls iscenesættelse parrer realisme med grotesk karikatur i den svenske scenograf Sven Dahlbergs klaustrofobiske marmorsarkofag af en dekoration.Her storker, krykker og skrumpler de ud og ind, alle disse skruttede og smådefekte småborgere med skjolder på både tøj og sjæl. Sammen med koreografen Esa Alanne former Røn Juul forestillingen som en gakket symfoni med stramt greb om både tekst og bevægelse. Det ene sekund rabler ordene, det næste "fryser" kroppene på scenen - storm og stille i fuldendt komisk kontrast.Komedie i luksusklasseOg så er forestillingen ellers topbesat. Thure Lindhardt som Khlestakov - en barnligt forkælet mors dreng, der vokser i farlighed, når magtfølelsen griber ham. Lindhardt nærmest leger sig igennem, og vi leger gerne med. Sjovest i koret af magtmennesker omkring ham er Ole Lemmeke som borgmesteren, et pragtstudie i sydende raseri og hidsig befippelse, Tina Gylling Mortensen som dommeren, en saftspændt furie, og teaterskoleeleven Nicolai Jørgensen, der leverer præcis kropskomik i særklasse i dobbeltrollen som hvalpet skolelærer og karatesparkende tjener.Men hele holdet er skønt, ligesom den rapkæftede oversættelse. Klassisk komedie i luksusklasse.henrik.lyding@jp.dk 
Luksusbesat russisk komedie funkler og gnistrer på Nørrebro Teater.
De sidste fire år har jeg med stor succes dyrket hampplanter i min vindueskarm, men i år gik det galt. De døde alle sammen. Hvad har jeg gjort forkert? Jeg spirede frøene (de samme, som jeg brugte sidste år) ud i vådt toiletpapir mellem to tallerkner, og da de var blevet 10-15 centimeter, plantede jeg dem over i små hvide plastikbægre. Jeg fik et tip af en ven om at blande lidt kaffegrums i mulden, så det gjorde jeg. Mulden var fra året før, måske var det en fejl. Jeg gav de små skud rigeligt med vand (måske for meget) og lidt substralgødning fra Brugsen. Så stillede jeg dem i min solrige vindueskarm - og så døde de! Hvad skal jeg gøre anderledes til næste år?.Svar I:Jeg ved ikke noget om hampedyrkning, men det siges at være en meget livskraftig plante, og dyrkningen adskiller sig vel ikke så meget fra andre vækster. Pres frøet en halv cm ned i mulden i en lille potte med pottemuld. Det er en særlig jordblanding, der er bedst egnet til frøspiring. Vand godt, jorden skal være ret fugtig. Stil potten et solrigt sted. Når der er kommet kimblade, skal man passe på, at væksten ikke får for meget kraftig forårssol. Når planten har fået sine egne blade, kan den klare mere sol, og efterhånden som den vokser skal den over i en større potte.Du behøver vel ikke at vente til næste år med et nyt planteeksperiment. Midt i maj kan man godt sætte gang i nye planter. Mange haveinteresserede er slet ikke kommet i gang endnu på grund af det kolde forår. Karen Syberg.Svar II:Det vigtigste ved alt, der har med cannabis at gøre, er processen. Jeg har selv som ung aalborgenser været igennem en del cannabisprocesser, hvor selve det at konstruere kreative måder at ryge på var mindst lige så vigtigt som selve røgen. Vi taler syltetøjsglas, haveslanger, mikrobølgeovne, gulvspande, muldvarpeskud.Nogle gange gik det galt, og det gjorde ikke noget, for så kunne man prøve igen.Min pointe er, at du skal se det som noget positivt, at dine hampplanter er visnet i år, for det tvinger dig ud i en optimering af processen hen imod forløsningen.Du kan snakke med venner om det. Du kan købe særlige former for gødning, vande anderledes, skifte vindueskarm - måske finde en særlig hampekarm, som kan få særstatus i din lejlighed. Når det lykkes igen at få dem til at gro, vil du nyde røgen meget mere.Jeg boede en gang i Trondheim, i øvrigt, på et kollegium, hvor en af beboerne havde lavet en optimal jordhuga på en plasticbakke, som altid stod i fryseren.Kulden kølede røgen på fornemste vis. Men det var også lidt kedeligt og nærmest misbrugsagtigt at se ham tage den ud af fryseren. Processen var afsluttet, legen var slut - der var kun effekten af hashen tilbage, og så er den i grunden heller ikke federe i sig selv. Kristian Villesen.Fakta: Kristian VillesenFødt 1978. Journalist, bosat på Amager og far til to. God til at danne skarpe holdninger ud fra et minimum af viden.Karen SybergFødt 1945. Støder stadig sjældnere på nye problemer. Skriver nu og da en bog. Gift, bor på landet.Farmor til Frida og Rune.

How low can you go? Barselstræningsholdet Team Trille træner hver mandag i Hans Tavsens Park. 

Dagens Side 9-pige er en omsorgsfuld sjæl, som har let til smil og grin. Xenia er også ny på Side 9, så tag godt imod hende! - Jeg elsker at møde nye mennesker og snakker faktisk godt med de fleste, fortæller Xenia og fortsætter: - Jeg er fuld af fis og ballade og elsker at få mennesker til at grine, selv om jeg nok er den, der griner højest selv.Og så hjælper jeg altid, når jeg kan. Det er alt fra fru Nielsen på den anden side af vejen til mine veninder, der har brug for et glas vin mod kærestesorg.Xenias jordnære og varme personlighed tager hun med sig i sin debut på Danmarks smukkeste avis-side - sammen med det røde hår og de fængslende blå øjne, som kendetegner hende.- Jeg mener ikke, at nogen er bedre end andre. Vi er alle unikke og skønne på hver vores måde. Min måde er bare at være mig selv hele vejen igennem og aldrig gå på kompromis med, hvad jeg vil og fortjener. Det synes jeg, alle skal blive bedre til.jfs.

Jeg har taget turen fra Danmark for at deltage i demonstrationen mod NATO og Aurora-øvelsen.Jeg mener, at det er vigtigt at demonstrere mod den militære oprustning, som finder sted i disse år.NATO bærer hovedansvaret for den gensidige oprustning der finder sted.Det er vigtigt at stå imod, at Sverige, der er kendt som et neutralt land, bliver indlemmet i NATO. Jeg er her for at støtte op om vores svenske kammeraters kamp for at bevare deres neutralitet.
RASMUS RAVNHOLDT DERFOR DELTAGER JEG .
Der er noget fascinerende over Japan. På den ene side så vestligt orienteret. På den anden side så fremmedartet. Også hvad maden angår. Jeg er vild med at prøve al slags mad, også den, der virkelig er anderledes, bare den er veltilberedt, og nu ser jeg, at en lille restaurant med det gode japanske navn Kuma er åbnet på Jagtvej. Kuma er, kan jeg også læse mig til, ejet af Emil og Katsu, som begge har japanske fædre, og allerede det begynder jo at lyde af noget.Katsu har desuden stået i lære på fine Kong Hans og været på den fortræffelige Vesterbro-restaurant Pony, og på menuen står japansk gademad, som vist ikke fås andre steder i hovedstaden. Nams.
Mad.
DANMARK Side 8. 

Vi er til biologitime i 8. klasse på en kristen friskole. Bag katederet fortæller børnenes lærer om Charles Darwin, om evolutionslæren og den naturlige selektion.Mens undervisningen skrider frem, går det op for de nysgerrige elever, at man faktisk kan give en ren naturvidenskabelig forklaring på, hvorfor verdens planter og dyr ser ud, som de gør.Men pludselig tilføjer læreren noget.Nemlig at ikke alle regner Darwins lære for at være den eneste forklaring, men at der også findes andre fortolkninger af, hvorfor verden ser ud, som den gør.Eksempelvis forskellige former for kreationisme - altså troen på, at verden er skabt af en særlig guddommelig kraft. Ja, ligesom eleverne kender det fra skabelsesberetningen i Bibelen, som jo er Guds ord.Biologitimen i 8. klasse er et tænkt eksempel.Men det kunne lige så godt foregå i et klasseværelse i virkeligheden, og det er der ikke noget problem i, mener sekretariatschef i Foreningen af Kristne Friskoler Hans Jørgen Hansen.»Det er vel ikke forbudt at fortælle eleverne, at der er flere teorier om den samme virkelighed. Når man i samfundsfag skal fortælle om det politiske, vil man jo også fortælle, at nogle går ind for liberalisme, mens andre er til socialisme. Sådan er det. Videnskab er ikke eksakt - videnskab er altid en undersøgelse af, hvor vi er lige nu i videnskaben. I USA findes der universiteter, som arbejder med kreationisme, og der er flere videnskabsfolk, som siger, at de er usikre på, hvor gammel Jorden er«, siger Hans Jørgen Hansen til Politiken.Han mener, det er en helt central del af friskolernes virke, at de kan sætte deres eget præg på undervisning og dagligdag.Så længe de kristne friskoler følger fælles mål, og så længe undervisningen står mål med undervisningen i folkeskolen - »og det gør den«, siger han - så ser han intet problem i, at man som religiøs skole sætter sine værdier igennem.Det er faktisk hele pointen med friskolen, mener Hans Jørgen Hansen: »At der så på nogle skoler er flere kristendomstimer, og at man i en biologitime - når man først har fortalt om, hvordan evolutionsteorien er - også snakker om, at Bibelen har en anden udlægning, hvori det hedder, at Gud har skabt Jorden, ja så er det dét, der er forskellen på en folkeskole og en friskole. Det er derfor, vi har friskoler«.Nej, Darwin er ikke fuld af vrøvlPolitiken har forelagt samme tænkte eksempel for to skoleeksperter, der begge har beskæftiget sig indgående med friskoleloven, og de mener heller ikke, at en biologilærer, der pludselig perspektiverer sin undervisning med skabelsesberetningen, nødvendigvis udgør et problem: »Fagene i de religiøse friskoler skal stå mål med fagene i folkeskolen. Men dette gælder ikke det idémæssige grundlag, hvor man har lov til at præge undervisningen i en bestemt retning og inddrage elementer, som man ikke ville tillade på samme måde i folkeskolen«, siger Ove Korsgaard, professor emeritus ved DPU, Aarhus Universitet.»Jeg mener naturligvis, at alle skoler skal undervise i evolutionslæren. Men at man som lærer fortæller, at man gennem tiderne har haft en anden opfattelse af, hvordan verden er blevet skabt, og at man også kan forstå skabelsesberetningen som en mytisk udlægning af, hvordan verden er skabt i tidernes morgen, bør ikke være et problem«, tilføjer han.Brian Degn Mårtensson, der er ph. d.--fellow ved Aarhus Universitet, er enig: »Hvis man underviser loyalt i forhold til Darwins teorier, kan jeg ikke se noget problem. Problemet ville opstå, hvis man, med den autoritet man har som lærer, siger, at Darwin er fuld af vrøvl, og at skabelsesberetningen er den endelige sandhed.Det biologifag, vi har i folkeskolen - og som friskolerne skal stå mål med - baserer sig på en naturvidenskabelig tænkning.Det kan man ikke lave om. Men man kan sagtens perspektivere og sige, at der findes andre, religiøse udlægninger. Det vigtige er, at der er vandtætte skotter mellem naturvidenskab og bibellæsning«, siger Brian Degn Mårtensson.Hvad, er der forkyndelse?Lige før jul kunne Politiken fortælle, at et flertal på 54 procent af danskerne vil forbyde religiøse friskoler. Meningsmålingen fra Megafon viste, at kun 31 procent fremover vil beholde muligheden for at drive friskoler baseret på religiøse værdier.Det er imidlertid yderst vanskeligt at finde kilder i det politiske Skoledanmark, der er enige med dette flertal i befolkningen.Selv i de partier, der historisk og ideologisk burde være mest rundet af religionskritik - nemlig Enhedslisten og SF - er der opbakning til religiøse skoler.Især Enhedslisten bakker betingelsesløst op: »Religiøse friskoler er en del af vores friskoleverden.Det er rigtigt, at vi på mange måder er et parti, der lægger vægt på, at det store flertal af vores børn går i folkeskolen.Men vi mener absolut, at der skal være mulighed for at danne friskoler - også med religion som værdipolitisk grundlag«, fastslår partiets undervisningsordfører, Jakob Sølvhøj.Som udgangspunkt er hans ordførerkollega i SF, Jacob Mark, enig. Han mener ligefrem, at det er »en gave for Danmark, at vi har et friskolesystem, hvor man kan drive skoler, der baserer sig på anderledes værdier og pædagogiske traditioner«. Til gengæld har han nogle forbehold, som i princippet kan få vidtrækkende konsekvenser for især de kristne friskoler: »Skolen skal være et neutralt sted med fagligt dygtige voksne. Det betyder konkret, at undervisningen skal være videnskabsbaseret, men det betyder også, at forkyndelse ikke skal være en del af skolen.Man skal skille tingene ad. I det øjeblik det bliver forkyndende, hører det i min optik ikke til i en skole«, siger Jacob Mark.Men forkyndelse er jo typisk en integreret del af hverdagen på de religiøse friskoler - vi taler om religiøse ritualer, som børnene har pligt til at deltage i som en del af den skemalagte undervisning? »Det kan godt være, du har ret i det, men det er i hvert fald ikke en del af den pakke, jeg mener, der bør være på friskolerne.Jeg mener, man skal kunne bygge en skole på sine egne værdier, og at man gerne må lave aktiviteter, der understøtter disse værdier. Men til skemalagt undervisning hører altså ikke forkyndelse«, siger Jacob Mark. Han vil nu tage spørgsmålet op i den gruppe af politikere, der for nylig har strammet vilkårene for at drive friskole: »Vi må se på, om der er nogle steder, hvor børnene ikke har helle, men faktisk bliver påtvunget at tænke på en religiøs måde eller gøre nogle bestemte ting«, siger han.poul.a.pedersen@pol.dk 
FRISKOLER Selv om forkyndelse og religiøse perspektiver på undervisningen fylder en del i de religiøse friskoler, mener politikere og eksperter ikke, at det er et problem.
Musik David Bowie og St. Vincent»Musik er der hele tiden, nogle gange på afstand og nogle gange helt tæt på. For tiden genhører jeg i forbindelse med udgivelsen af et stort bokssæt, som lige er kommet, David Bowie, og som jeg er stor fan af.Jeg lytter også til St. Vincent alias Annie Clark - hun har for nylig udgivet albummet ' Masseduction'. Fed pop på meget højt niveau. Ellers bruger jeg meget musik i forbindelse med mit arbejde, som inspiration, som stemningsgiver og som en vej ind i andre universer«.Teater Schaubühne Berlin: Richard III»Det er et stykke tid siden, jeg har set teater, fordi jeg selv har stået på scenen i en lang periode nu. Men ' Richard III' på Schaubühne i Berlin var en fantastisk forestilling og et eksempel på, hvad teater, der forholder sig til sin samtid igennem en klassisk tekst, kan. Bestemt en rejse værd«.Film ' The Party', ' Stefan Zweig: Farvel til Europa', ' The Square'»Det samme gør sig desværre også gældende med hensyn til film. Jeg har en lang, lang liste af film, jeg skal have set: ' The Party', ' Stefan Zweig: Farvel til Europa', ' The Square' og flere, der ikke bliver vist i biograferne længere. Dem håber jeg at fange på nettet«.Bøger Peter Bastian: ' Ind i musikken'»Oftest bliver det mest til faglitteratur i forbindelse med arbejdet. Jeg er ved at genlæse Peter Bastians bog ' Ind i musikken', som jo er en fabelagtig bog, der prøver at indkredse og beskrive noget, der måske er ubeskriveligt. Altings sammenhæng måske. Men Inger Christensen ligger der også fast, og det har hun gjort i mange år«.Koncerter Bob Dylan i Amsterdam»Den seneste må have været Bob Dylan i Amsterdam i april. Det er sgu længe siden. Det må jeg simpelthen gøre noget ved«.Tv DR: ' Romaerne kommer' og ' Tæt på sandheden'»Det kan man jo fange på nettet. Heldigvis! Lige nu følger jeg DR 3' s ' Romaerne kommer', som jo endnu en gang gør det tydeligt, hvor urimeligt og skræmmende det er, når vi skærer et helt folkefærd over en kam. Og så må jeg også lige nævne, at Jonatan Spangs satireshow ' Tæt på sandheden' sgu er forfriskende og tiltrængt på tv«.Radio og podcast ' P1 Eftermiddag', ' P2 Klassisk' og den2radio»Ofte hører jeg ' P1 Eftermiddag', som er godt, klogt og underholdende. ' P2 Klassisk' kører også ret tit. Og så hører jeg også den2radios podcast ' Europas idéhistoriske rødder', der handler om europæisk kultur gennem de sidste 2.500 år«.malene.jensen@pol.dk 

Asmar virker selvbevidst og meget lidt undertrykt, når hun bevæger sig gennem bazaren i Odense iført sorte joggingsko, en lilla muslimsk kjole, et sort stykke stof foran ansigtet og en mobiltelefon i hånden.En app på telefonen fortæller hende, når det er tid til at bede en af de fem daglige bønner. Gennem en sprække ses de grå øjne. Hendes niqab får et par af gæsterne i bazarens caféer til at kigge en ekstra gang. Andre ænser hende ikke. Det tildækkede ansigt vækker opsigt på samme måde, som det vækker opmærksomhed at have voldsomme piercinger eller tatoveringer.Asmar, der er i midten af 30' erne og konverteret til den muslimske tro, har indvilget i at fortælle, hvorfor hun har valgt at iføre sig den muslimske klædedragt.De få niqabklædte kvinder i Danmark får i disse uger stor medieopmærksomhed. Asmar har de seneste uger fået flere henvendelser fra journalister.Som andre niqabklædte kvinder, der har stillet sig op i medierne, har hun betinget sig anonymitet. Hun vil ikke fortælle om sin opvækst, baggrund og præcise alder.Begrundelsen er, at hun og hendes familie ikke skal kunne genkendes, fordi hun jævnligt modtager trusler.Asmar ler meget, mens hun taler. Tildækningen af ansigtet er ifølge hende først og fremmest en handling, der bringer hende tættere på Gud, som hun udtrykker det.Et politisk flertal på Christiansborg vil forbyde maskering og dermed også burka og niqab blandt andet med den begrundelse, at de to muslimske klædedragter er symboler på undertrykkelse." Jeg er overhovedet ikke undertrykt. Det er et valg, jeg har truffet af religiøse årsager.Min mand respekterer mit valg, men er også bekymret for konsekvenserne og min sikkerhed. Jeg og flere af de niqabklædte kvinder, jeg kender, ved da godt, at vi ikke bare kan gå ned i en børnehave og få et job. Det er en konsekvens, jeg er helt bevidst om og lever efter. Politikerne taler om, at niqab fastholder kvinder på overførselsindkomst, men hvor har de den påstand fra? De niqabklædte kvinder, jeg kender, er for størstedelens vedkommende konvertitter. De fleste studerer eller arbejder som selvstændige," siger Asmar, der er indehaver af en webshop.En rapport bestilt af den daværende regering i 2009 anslog, at 200 kvinder på det tidspunkt bar niqab, mens under fem bar burka. Asmar mener på baggrund af sine kontakter med niqab-klædte kvinder, at det tal er overdrevet.Hun forklarer, at mange af de niqab-klædte kvinder kender hinanden og skønner på den baggrund, at omkring 50 kvinder i Danmark bærer niqab. Hun har aldrig hørt om burkaklædte kvinder i Danmark.Asmar er vokset op i en almindelig dansk kernefamilie.Mere vil hun ikke fortælle om sin baggrund. Religion har altid spillet en rolle i hendes liv, og i teenageårene stiftede hun bekendtskab med islam, men hun konverterede først mange år efter. Hun betegner konverteringen som en længere proces, og først for et par år siden besluttede hun sig til at bære niqab. I begyndelsen dækkede hun kun sit ansigt engang imellem, men de seneste år har hun konsekvent båret den muslimske klædedragt, når hun forlader sit hjem. Hun har modtaget mange trusler på Facebook, som er blevet overdraget til politiet, og hun har oplevet at blive spyttet efter i et butikscenter.Til gengæld er hendes klædedragt accepteret af hendes familie og naboer, fortæller hun." Jeg har undersøgt forskellige religioner, og for mig var islam den religion, der gav mening. Det er mit valg, men jeg respekterer, hvis andre vælger en anden religion," siger Asmar.Hun fortæller, at hun følger Shaafi-skolen i islam, der er udbredt i blandt andet Østafrika.Hun følger ikke en bestemt imam i Danmark, går sjældent i moské, men har truffet beslutningen om at dække ansigtet til efter egne studier af Koranen og samtaler med andre muslimer." I min tolkning af islam er det ikke obligatorisk at bære niqab. Det er en frivillig handling. I islam får man belønninger for sin tilbedelse af Allah. Der er nogle leveregler, som er obligatoriske som for eksempel de fem daglige bønner. For mig er det jordiske liv en gennemgangsstation.Det er ikke det jordiske liv, vi higer efter, men derimod paradiset. For at nå paradiset bliver vi nødt til at yde ofre her på jorden, og jeg yder noget for Allah ved at dække mit ansigt til. Tildækningen af ansigtet giver mig en konstant påmindelse om, hvad jeg stiler efter. Der er også muslimer, der vælger frivillig faste for at få en belønning.Jeg har valgt en anden vej, nemlig at sætte et stykke stof foran mit ansigt. Det er et valg, der bringer mig tættere på Gud," siger Asmar, der understreger, at hun rider og dyrker anden sport iført sin niqab.Hun forklarer, at hun ikke lægger noget politisk budskab i det tildækkede ansigt, og at hun i det hele taget tager afstand fra yderligtgående islamistiske grupper. Hun fortæller også, at hun i sin hverdag lever et aktivt liv med mange ikke-muslimske venner og en vennekreds, der også tæller homoseksuelle.På spørgsmålet, om ikke det er helt afgørende at kunne se, hvem man taler med, svarer Asmar: " Det mener jeg ikke. Hvis folk finder det afgørende, kan de bare lade være med at tale med mig." Flere uddannelsessteder har forbudt niqab blandt de studerende med den begrundelse, at det hæmmer kommunikationen i klasserne, når man ikke kan se de studerendes ansigt. Er det ikke et rimeligt krav? " Nej, det mener jeg ikke.Skolerne ekskluderer en gruppe kvinder og afskærer dem fra at tage en uddannelse.Der er kvinder, der vælger at indgå et kompromis og tage niqab af i skoletiden. Men jeg ville ikke selv vælge den løsning," siger Asmar.Hun mener, at det er grundlæggende forkert at lovgive om, hvordan kvinder skal gå klædt." Så skulle man også forbyde lårkorte kjoler, fordi der er kvinder i Thailand, som bærer lårkort og sælger sex. Jeg kan ikke forstå, at kvinder i Danmark skal have forbud mod at dække ansigtet til, fordi undertrykte kvinder i Afghanistan tvinges til at bære burka. Man kan ikke fjerne tvang med tvang," siger Asmar.Hun savner også dokumentation for, at en lovgivning rettet mod burka og niqab vil styrke integrationen." Tværtimod tror jeg, at jo mere, de lovgiver, jo flere kvinder vil vælge at gå med niqab. Det er da helt fair, at man fratager niqabklædte kvinder offentlig forsørgelse, hvis ikke de står til rådighed for arbejdsmarkedet. Men det må være vores frie valg, hvordan vi går klædt. Jeg har flere veninder blandt etnisk danske kvinder. De har lovet mig at tage niqab på den dag, loven om et forbud mod maskering træder i kraft," fortæller Asmar.Selv agter Asmar at fortsætte med at dække ansigtet til, også selvom hun på et tidspunkt kan risikere at få en bøde: " Jeg vil absolut intet gøre andet end at fortsætte med at bruge niqab i det offentlige rum. Staten skal ikke undertrykke mig. Politiet har ikke tid til at gå rundt og hive tøjet af os. De burde have travlt med andre mere alvorlige ting som at løse bandekon-flikter og skyderier. Hvis politiet hiver min niqab af mig, så tager jeg en ny på. Det er en religiøs klædedragt, og den generer ikke nogen." Men hvordan har du det med, at niqab symboliserer grov kvindeundertrykkelse i Saudi-Arabien? " Jeg er ikke bekendt med forholdene i Saudi-Arabien.Niqab skal ikke påtvinges kvinder. Det skal være frivilligt at bære den. De niqabklædte, jeg kender i Danmark, lever aktive liv, og de bliver ikke tvunget til at dække ansigtet til af deres mænd.Flertallet af de niqabklædte kvinder, jeg kender, er i øvrigt slet ikke gift, men bor alene." Asmar er et opdigtet navn.Kvindens virkelige navn er redaktionen bekendt.soendergaard@k.dk De niqabklædte, jeg kender i Danmark, lever aktive liv, og de bliver ikke tvunget til at dække ansigtet til af deres mænd. Flertallet af de niqabklædte kvinder, jeg kender, er i øvrigt slet ikke gift, men bor alene.ASMAR.
Asmar har ikke tænkt sig at lægge sin niqab, når Folketinget indfører et forbud mod maskering. Hun vurderer, at hovedparten af de kvinder i Danmark, der bærer niqab, er muslimske konvertitter.
Dagens navn: Ulrica, den svenske dronning Ulrica Eleonora (1688-1741), gift med arveprins Frederik af Hessen-Kassel, og søster til kong Karl XII.1814: Der vedtages skolelove, der indfører syv års undervisningspligt i Danmark.1882: Den tyske læge Robert Koch (foto) meddeler, at han har fundet og isoleret tuberkulose-bacillen. Han får Nobelprisen i 1911.1911: Pryglestraffen afskaffes ved lov i Danmark.1949: Folketinget vedtager efter en dramatisk debat, at Danmark skal tiltræde Atlantpagten (Nato) 1955: Den amerikanske dramatiker Tennessee Williams' (foto) teaterstykke "Kat på et varmt bliktag" har premiere på Broadway.Året efter bliver stykket opført på Det Ny Teater i København 1971: Rødstrømper besætter damebladet Eva i protest mod udgiverens »politiske censur.« 1982: Berlingske Tidende får en frist på fire uger til at skaffe 160 mio. kroner, hvis lukning skal undgås.2004: Dynekongen Lars Larsen (foto) udsender sine erindringer i bogform i 2,4 mio. eksemplarer til alle danske husstande.2010: Forligspartierne bag bankpakkerne enes om en bankpakke III, der skal afløse bankpakke I, når den udløber den 30.september 2010.2011: Dronning Margrethe besøger de danske soldater i Afghanistan.2012: Storbritanniens Prins Charles og hertuginde Camilla ankommer på officielt besøg i Danmark. Besøget varer til og med tirsdag 27. marts.

Et flertal i Folketinget har vedtaget et nyt forsvarsforlig, som betyder, at forsvaret fremover skal øge støtten markant til politiet. Det nye forsvarsforlig afsætter penge til, at soldater blandt andet kan udføre mere grænsekontrol, flere bevogtningsopgaver, ligesom nye militære enheder kan rykke ud og bistå politiet med kort varsel ved f. eks. terrorangreb eller andre katastrofer. Jyllands-Posten har spurgt fem danskere, om mere militær i gaden er den rette prioritering.»Milliarderne kunne bruges bedre. Man burde hellere afspænde konflikterne og støtte en dialog. Lige nu sender man et signal om en fare, som jeg egentlig mener er opfundet. Jeg synes dog heller ikke, man skal være naiv. Man bør vurdere den aktuelle situation, og det er ikke noget, jeg selv er i stand til.»Jeg undrer mig egentlig over, hvor længe det her kan fortsætte. Man sender et signal om, at der er et højt trusselsniveau med soldater i gaderne, men jeg savner information om, hvor truede vi egentlig bør føle os. Det er en god idé, at der fremover vil være flere uddannede folk til opgaverne.»Jeg er begyndt at tænke mere over det her med terror, når jeg er til koncerter, efter det, der skete i Manchester. Det kunne også være til gadefest som Distortion i København. Derfor synes jeg kun, det er fedt, at det bliver prioriteret højere.Det giver en tryghed, for jeg ved, at der er nogen klar, hvis der skulle ske noget.»Jeg synes egentlig, det er fint nok, at forsvaret bliver brugt mere. Jeg bliver mere tryg af, at soldaterne er her, og jeg ved, at de er der, hvis der sker noget uventet.Så kan de gribe ind hurtigt.De er her jo for at beskytte, og man ved jo godt, hvad der ligger til grund for det.Det skaber en generel tryghed.»Det virker måske lidt aggressivt, at man har flere soldater. Men der kan jo opstå situationer, hvor det bliver nødvendigt. Hvis der er brug for det af sikkerhedsmæssige hensyn, så synes jeg, det er fint, at man i højere grad bruger forsvaret til det. Det gør mig ikke noget, at man ser soldater oftere i gaden.katy.wang@jp.dk 
Voxpop.
I denne uge fortalte en pige i 9. klasse i radioen, at hun er glad for, at hendes lærer har forbudt mobiltelefoner på lejrskolen. For så slap hun for, at hendes klassekammerater lagde billeder af hende ud på de sociale medier mod hendes vilje. Det brød hun sig nemlig ikke om.For nylig blev over 1.000 unge sigtet for at have delt seksuelt krænkende film på nettet.Det lader til, at den multifunktionelle telefon i lommen er ved at udvikle sig til at være et ødelæggende missil i de forkerte hænder, og at X-faktor-generationen er ved helt at udradere den private sfære.De unge udstilles, måles, vejes og bedømmes døgnet rundt. Om ikke af Thomas Blachmann så af antallet af likes, smileys og tarvelige kommentarer. Er de unge ved at drukne i deres egen præstationskultur, som giver dem stress, angst, depressioner og betyder, at flere teenagere må spise piller for at leve et normalt liv? Når man udefra ser på generationen af unge, så er der her 50 år efter 1968 mere end nogensinde brug for et ungdomsoprør. Mens de dengang lod håret gro, brændte BH'en og kastede sig over tvivlsomme euforiserende stoffer, så kunne den nye generation passende begynde med at stille sig op ved bredden af Peblingesøen og kyle deres mobiltelefoner så langt ud på det dybe vand, som de orker. »We don't need no thought control.« Den konformitet, de snærende fordomme, ufriheden og undertrykkelsen af kvinder, den sociale kontrol, de lurvede autoriteter og hænderne over dynen, som ungdommen gjorde oprør mod for 50 år siden, er i dag genopstået i en alt for skinnende glans på de sociale medier. Mens vi troede, at frigørelsen kun kunne gå i én retning - nemlig fremad - har vi viklet ungdommen ind i et garn, som den har svært ved at slippe ud af.Siden 68' erne flyttede i parcelhus med Volvo og vovse, har det været en yndet sport for den ældre generation at piske ungdommen for ikke at gøre oprør. Nedladende blev hippiernes afkom kaldt for nå-generationen, og for at vise, at de ikke var helt tabt for mor og far, farvede de håret grønt, satte det op i en hanekam og klippede huller i deres jeans som et symbol på den fremtid, de ikke havde i 1980ernes ungdomsarbejdsløshed med adgangsbegrænsning og »sultecirkulære«. Siden har ungdommen været stille, tilpasset sig, udfyldt det rum, de fik med selvudfoldelse, og rettet drømmene mod flere 12-taller og forældrekøbte lejligheder.Og de har ladet sig prygle af krav om evig fremdrift.Den lange ungdomSå hvor skulle en modkultur komme fra? Alle oprør har sine forbilleder, og nutidens svar på Eik Skalø og »Itsy-Bitsi tag med mig til Neapaaaal«, psykologiprofessor Svend Brinkmann, kunne med sine budskaber om at være sig selv, give slip og gå glip, og hvad hans mange bøger ellers hedder, være blevet sådan et. Han formulerer i hvert fald et modbillede, som ikke har været der tidligere - et ideal om at friheden ligger i at tage nej-hatten på og insistere på, at mennesker ikke blot er modellervoks i fremskridtets og konkurrencesamfundets tjeneste.Men i takt med, at Brinkmann synes opslugt af mediedanmark, har fået eget radioprogram og er kåret af Politiken som årets debattør, er det som om, at han har forvandlet sig fra ungdommens helt til en halvtrist venstreorienteret afgud, der mener noget om alt: At Danmark skal tage flere kvoteflygtninge, ikke spare på de offentlige udgifter og lade være med at forbyde burkaer for eksempel.En gruppe forskere offentliggjorde i denne uge en artikel i det ansete lægevidenskabelige tidsskrift The Lancet. Her definerer de fasen mellem barndommen og voksenlivet til at være langt længere, end vi tidligere har regnet med. Den varer fra man fylder ti år til man bliver 24 år. Hidtil har opfattelsen været, at ungdommen sluttede med teenageårene som 19-årig.Men puberteten begynder tidligere i dag, omtrent samtidig med at man får sin første mobiltelefon, og unge flytter senere hjemmefra. Så det frirum, 68' erne kæmpede sig til for at kunne flippe rundt i nogle år uden krav og snærende økonomiske forpligtelser, er nu blevet til en periode i tilværelsen på 14 år.Livets store tag-selv-bordSå lang en periode i et liv må nødvendigvis indeholde andet end sjove eller krænkende opdateringer - for eksempel nogle alvorlige refleksioner over, hvem man er, og om de retter, der er stillet op på livets store tag-selv-bord, overhovedet er værd at sætte tænderne i.Hvis de mange ungdomsår bliver et langt personligt coachingforløb om styrker og svagheder, hvad man kan blive bedre til, og hvor ens nærmeste udviklingszone mon ligger, og hvis alt, hvad der før var privat, ikke længere er det, og hvis glansbillederne på Instagram bliver målet for ens tilværelse, så må der på et eller andet tidspunkt være nogen, der siger stop.Selv om man skulle tro, at vi levede i en tid uden holdepunkter, hvor der ikke er noget, der længere er rigtigt eller forkert, og hvor alt er til diskussion, så er der et holdepunkt, som mange tilsyneladende klamrer sig til, og det er den vej, Facebook-Snapchat-og Instagram-vennerne viser.Men desværre er det ikke altid den rigtige.Bent Winther er samfundsredaktør på Berlingske.Når man udefra ser på generationen af unge, så er der her 50 år efter 1968 mere end nogensinde brug for et ungdomsoprør.
Ugens debat.
Står det til langt størstedelen af danskerne, bør det ikke være tilladt for for eksempel socialrådgivere og folkeskolelærere at bære niqab på arbejde.Det viser en repræsentativ undersøgelse, analyseinstituttet YouGov har foretaget for Kristeligt Dagblad blandt 1011 danskere i forbindelse med kommunalvalget.Her svarer 67 procent, at de " slet ikke" finder det acceptabelt, hvis en offentligt ansat med kontakt til borgere skulle bære muslimsk tørklæde, der dækker hele ansigtet bortset fra øjnene. 14 procent siger, at det " i mindre grad" er acceptabelt, mens i alt 13 procent kalder det enten " nogenlunde acceptabelt", " i høj grad acceptabelt" eller " i meget høj grad acceptabelt".Det overrasker lektor i religionssociologi på Københavns Universitet Brian Arly Jacobsen, at så stort et flertal finder det uacceptabelt at bære niqab som offentligt ansat med kontakt til borgere." Det er et højt tal, synes jeg, men det afspejler det folketingsflertal, der ønsker at forbyde burka og niqab," siger han og kobler tallet sammen med det omdiskuterede maskeringsforbud, der har et stort flertal i Folketinget, og som vil gøre det ulovligt at bære for eksempel burka og niqab i det offentlige rum, hvis det bliver vedtaget.Ifølge Brian Arly Jacobsen er antallet af modstandere af niqab generelt vokset gennem årene. Det er svært at forestille sig, at lige så mange ville finde det uacceptabelt, hvis danskerne blev stillet samme spørgsmål om niqab på offentligt ansatte for 10-15 år siden, vurderer han." For 15 år siden var der langt færre, der overhovedet vidste, hvad en burka og en niqab var. Burka er blevet så stor en del af den offentlige debat og er i så høj grad blevet et symbol på en konservativ og ofte ekstrem fortolkning af islam, som de færreste bryder sig om," siger han og tilføjer, at der gennem den landspolitiske diskussion om maskeringsforbud er kommet flere argumenter mod burka og niqab på bordet." Dansk Folkeparti vil forbyde dem, fordi de opfatter dem som islamistiske symboler.Socialdemokraterne argumenterer for, at de er kvindeundertrykkende, mens andre bruger argumentet om, at det at vise sit ansigt er en forudsætning for at være en del af samfundet. Det har formentlig også øget antallet af modstandere af burka og niqab," siger han.Et af de partier, der har været modstandere af det maskeringsforbud, der har et stort flertal i Folketinget, er Alternativet. I det aktuelle spørgsmål om niqab hos offentligt ansatte ønsker partiet dog ikke en fælles landspolitisk holdning, men lader de lokale afdelinger træffe individuelle beslutninger, oplyser politisk ordfører Carolina Magdalene Maier.En af disse afdelinger er i Aarhus, hvor partiets nummer ét på listen, HC Molbech, i hvert fald ikke ønsker at lovgive mod at tage en niqab på som offentligt ansat." Vi mener, at man som offentlig institution godt må sige nej til burka eller niqab.Men vi vil ikke lovgive for eller imod, for vi tror på lokale løsninger. Hvis man i et call center vil ansætte en i burka, er det fint med os, men man skal ikke tvinges til at ansætte mennesker, der dækker deres ansigt. Det skal være op til den enkelte arbejdsplads at vurdere dette," siger han.I hvilke tilfælde kunne du forestille dig, at det vil give mening for den enkelte institution at sige god for burkaer - for eksempel hos lærere eller socialrådgivere? " Det kan jeg ikke komme på, men vi mener ikke, at lovgivning er løsningen. Desuden er dette et meget ligegyldigt problem, fordi det formentlig aldrig vil blive aktuelt.Derfor vil vi hellere bruge krudt på at diskutere emner, der har relevant politisk betydning som for eksempel klimakrise i stedet for symbolpolitik som forbud mod burka."from@k.dk Burka er blevet så stor en del af den offentlige debat, og er i så høj grad blevet et symbol på en konservativ og ofte ekstrem fortolkning af islam, som de færreste bryder sig om.BRIAN ARLY JACOBSEN, RELIGIONSSOCIOLOGI.Fakta: Undersøgelse om danskeres forhold til niqabI hvilken grad synes du, at det er acceptabelt, at de kommunale medarbejdere, der har kontakt med borgerne, bærer muslimsk tørklæde, der dækker hele ansigtet undtagen øjnene? Slet ikke acceptabelt: 67 procent I mindre grad acceptabelt: 14 procent I nogen grad acceptabelt: 6 procent I høj grad acceptabelt: 4 procent I meget høj grad acceptabelt: 3 procent Ved ikke: 6 procent.Undersøgelse om danskeres forhold til korsI hvilken grad synes du, at det er acceptabelt, at de kommunale medarbejdere, der har kontakt med borgerne, bærer kristent kors i en kæde om hals, håndled eller lignende? Slet ikke acceptabelt: 7 procent I mindre grad acceptabelt: 7 procent I nogen grad acceptabelt: 21 procent I høj grad acceptabelt: 27 procent I meget høj grad acceptabelt: 32 procent Ved ikke: 7 procent Undersøgelsen er gennemført af analyseinstituttet YouGov på vegne af Kristeligt Dagblad blandt 1011 danskere i alderen 18-74 år. Data er indsamlet, så de udgør et repræsentativt udsnit af den danske befolkning med udgangspunkt i målgruppen. Den nederste tabel giver samlet 101 procent, hvilket skyldes afrundinger.
67 procent af befolkningen finder det helt uacceptabelt at bære niqab som offentligt ansat med borgerkontakt. Derudover mener 14 procent, at det " i mindre grad" er acceptabelt. Det er et højt antal og viser den symbolik, burka og niqab har fået i den offentlige debat, siger religionssociolog.
På en gul post-it på scenekanten står der »Skridtbind«. På en anden står der »Tourette«. Hele vejen langs kanten er der sedler med titler på sketches. På scenen står tre skuespillere, som 1,7 millioner biografgængere kender som de tre tosser i filmene »Klassefesten« 1-3 og øver deres nye show, »Ingen Panik«. Troels Lyby, Nicolaj Kopernikus og Anders W. Berthelsen er nemlig en smule i panik..På tilskuerrækkerne i Bremen Teater er kun instruktøren og to regissører, og ellers er her tomt, koldt og mørkt, blandet med en svag odør af prut fra mange afteners bagdele. Vi besøger de tre skuespillere en måned før premieren, og selv om de er vant til at være sjove, kan man spørge sig selv: Hvordan ville du have det, hvis du om en måned skulle få en hel sal til at grine, og endnu ikke var helt sikker på, hvordan? En stor del af billetterne er allerede solgt, men vi er stadig på stadiet, hvor Troels Lyby har problemer med at finde sine papirer med det, han skal sige. Anders W. Berthelsen forklarer tålmodigt Troels ideen med at have en mappe til sine papirer. Der bliver drillet og grinet, indtil Nicolaj Kopernikus til sidst lakonisk siger »det tager fem minutter af jeres liv, tror I, at I orker at prøve min tekst igennem?« De har spillet sammen flere gange før -bl. a. i showene »Panik« og »Tre Lede Stjerner«, samt i filmene »Klassefesten« 1,2 og 3, og hver for sig har de optrådt i mange roller, hvor det ikke var den sjove side, der skulle frem. Men nu gælder det komikken, og der er meget, der skal falde på plads inden premieren - bl. a. går Troels Lyby og Nicolaj Kopernikus i gang med at teste timingen for, hvornår det er sjovest at give Anders W. Berthelsen en lussing. De øver det grundigt, for timing er jo alt i humor. Eller... Det er ret vigtigt.»Når man kender hinandens timing, så springer man enormt mange led over,« siger Anders W. Berthelsen senere, nede i omklædningsrummet på Bremen Teater. De her tre mænd har den fordel, at de har kendt hinanden siden skuespillerskolen for 25 år siden.Vi skal diskutere humor, og bortset fra børneorm og klatgæld, er der få ting, der er så lidt sjove at tale om  Og det er jo dels fordi humor er svær at sætte på formel, dels fordi humor med dybde stammer fra det sted i sjælen, hvor man lægger sig selv sårbart frem, som et vagtelæg under en hammer.Lyby: »Jeg fornemmer, at vi alle var ekstremt blufærdige under den første workshop, for det føles meget sårbart, når man kommer med en tekst, man selv har skrevet. Man har den der angst for, at de andre siger »sku' det her være sjovt?«« Kopernikus: »Men det hjælper virkelig meget, at vi kender hinanden så godt, at når man læser en tekst, så kan man gætte sig til, hvordan den skal lyde. Vi kender også hinandens kurver og udsving.« Berthelsen: Jeg kan godt finde et selskab, hvor det ville være værre at skulle fremlægge sine ideer...« Hvordan skriver man en god sketch? Lyby: »En god sketch indeholder noget, alle kan genkende, samtidig med, at de bliver overraskede. Og så skal der være noget friktion. Når jeg f. eks. fortæller om at gå ind i en pornoshop, så ville det jo ikke være sjovt, hvis jeg var fuldstændig ligeglad. Man er nødt til at skrue op for det akavede, for at gøre det sjovt. Det er ikke alle, der har haft en pinlig episode i en pornobutik, men alle kender til, at noget er pinligt.« Berthelsen: »Det svarer til, når man filmatiserer en bog - så ændrer man også i dramatikken, for at det skal hænge bedre sammen. En sketch fungerer, hvis de fleste blandt publikum kan overføre den til sig selv, og hvis man overdriver en smule.« Kopernikus: »Og humor får lidt ekstra, hvis vi giver en luns af os selv. Noget, der er selvoplevet, er bare sjovere, end noget, der er helt opdigtet. Og så skal der være et problem, for ellers er der ingen komedie. Man er nødt til at blande noget smerte ind i ligningen, for at det kan blive til humor.« Det nye show handler blandt andet om at blive ældre. Så hvad er det vigtigste, I har lært indtil videre i jeres liv? Kopernikus: »Den eneste fordel ved at blive ældre er, at man ikke ender i så mange blindgyder længere. Erfaring gør, at man bare ved ting. Så man går ikke ind på den restaurant, fordi man kan fornemme, at den er dårlig. Ens intuition og erfaring gør, at man ikke træffer så mange dumme valg. Og det lyder virkelig patetisk, men man bliver mere ydmyg og taknemlig for det, man har opnået. Udødelighedsfornemmelsen siver væk til fordel for en trang til at sige tak for det, man får, sådan ca. midt i 40erne.« Berthelsen: »Første gang, vi skulle lave et show sammen, havde vi nogle KÆMPE diskussioner, og i dag ved vi bare, at vi ikke skal gå ned ad den vej igen. Og da vi lige var blevet uddannet, havde vi ungdommens iver, som gør, at man kan slippe af sted med meget, men til gengæld kan man med alderen se et par træk frem, og måske nå at stoppe sig selv.« Lyby: »Det er ret befriende ikke at tage alle kampene længere.Det er nok for stort at sige, at det er direkte terapeutisk.Den slags synes jeg, vi fik grundigt gennemgået på skuespillerskolen, hvor man virkelig ragede i de private ting. Efter en uge tænkte jeg, at det var for hårdt, så hvis jeg skulle gennemgå det hver dag, ville det slå mig ihjel. Man var udmattet hver dag, fordi man skulle bruge så meget af sig selv. Du skal lære et håndværk, og på et tidspunkt bliver det nødt til at blive et arbejde, for ellers kan du ikke klare at fortsætte.« Forestillingen hedder »Ingen Panik« - hvad er I mest i panik over? Lyby: »Vi har ikke decideret panik, men dybest set er vi jo som alle andre bare mennesker på 37 grader, der er pissebange.« Kopernikus: »Det er pænt svært at indse, at på det her tidspunkt har man levet over halvdelen af sit liv, så der er da noget panik. Også når man indser, at man egentlig bare er et væsen, som for den største dels vedkommende består af ting, man kan købe i Matas, såsom vand og salt.« Lyby: »Der er stadig nogle ting, jeg skal i forhold til mit arbejde - der er ambitioner, som er uindfriede, og det er kunstnerisk, det er ikke noget med penge eller berømmelse.Der er lidt panik, fordi jeg gerne vil nå at lave noget, som giver mening helt nede i ens grundsjæl: At man har kommunikeret direkte ind til en person, og den følelse har man har haft tre-fire gange i sin karriere.« Kopernikus: »Nu vil jeg ikke sige det samme, men det vil jeg gerne tilslutte mig. Kan du ikke bare skrive ditto?« Berthelsen: Jeg vil også..Lyby: »Nej, nu kan du ikke også tage den.« Er humor i virkeligheden sværere at spille, end alvor? Berthelsen: »Vi har jo alle sammen lært at bæve med underlæben eller græde højt, men comedy-timing, det er ret svært at lære. Der er et klart mønster, og det er, at når vi har indspillet en »Klassefesten« -film eller lavet comedy-show sammen, så har vi alle tre lyst til at lave noget tungt teater, og det er jo ikke fordi, man slapper af med det, men det er rart at kunne veksle.« Kopernikus: »Med alderen er jeg begyndt at spørge »hvem er de andre?« når jeg får tilbudt en rolle. For det kan nogle gange være vigtigere end manuskriptet. Der er ingen garantier for, at det bliver godt, men det er trygt, hvis man ved, at man har det godt med de her mennesker. Af og til kan man sammen faktisk skabe de der øjeblikke, som ikke kan formuleres med ord, hvor hele salen er samlet om en følelse. Det er ret magisk, hvis man f. eks. lykkes med sin aftale med publikum om, at vi faktisk er strandet i en ørken sammen, fordi de kan se et kamelhoved, og fordi vi alle sammen tror lidt på det.« Berthelsen: »Når alvoren lykkes, når der er en fortættet stemning, og der er helt stille i salen, så man kan mærke, at vi er ved at have noget specielt sammen, så  Ja, så er det af og til, at man kan se et ansigt lyse op, fordi vedkommende ikke kan undvære sin fucking mobil. Men der kan opstå magi, når vi er sammen om en alvorlig scene, lige så vel som en sjov. Men det værste som skuespiller er, hvis man siger noget, som man selv synes er helt vildt sjovt om f. eks. en struds, og så er der tavshed.« Kopernikus: »Med årene lærer man, at man ikke skal klemme barnet og forcere og insistere på en joke, hvis ingen griner. Det er en supernøgen proces. Så er du nødt til hurtigt at komme videre, og notere dig, at den bare ikke fungerede. Men hele tvivlsperioden kan være ret ubehagelig.Vi møder op med en masse ideer, og nogle bliver til sketches, og så synes vi, at alt er virkelig sjovt. Og så, efter en måned, og lige op til, at der skal prøvepublikum på, kan man slet ikke se en mening med noget og er bange for, at det ikke kommer til at gå.« Lyby: »Men det er jo hele kernen i humor: Hvis du ikke risikerer noget, er der heller ikke så meget at grine af. Humor uden smerte er bare ikke særlig sjov.« Kan man have en fornemmelse af, at humor har sværere ved at få en god anmeldelse, end alvor? Berthelsen: »Ja, det vil jeg mene. Vi har været med rundt i landet, når »Klassefesten« havde premiere, og så har vi hørt, at publikum har skreget af grin  Det var ikke den samme oplevelse, anmelderne havde. Og så er der det omvendte, man tit hører nogen sige: At hvis anmelderne synes, den er dårlig, så skal jeg kraftedeme ind og se den!« Kopernikus: »Når den slags anmeldes, så hører det ikke med i ligningen, at det er enormt svært at lave noget, der er sjovt. Der er f. eks. nærmest ingen komedier, der har fået en Oscar. Det må ikke lyde bittert, men det er meget nemt at skyde ned, når noget er plat, i stedet for at anmelde håndværket i det at skabe humor.« Lyby: »Man oplever også, at anmelderne står i kø for at rose noget, som man som professionel kan gennemskue.Det ser svært ud, fordi der er nogen, der skal græde på kommando - men pointen med humor er jo at få det til at se let ud, og derfor tror folk, at det er let.« Kopernikus: »Der findes alvorlige film, hvor du sætter noget musik på i mol, og så er der 80 procent nærbilleder af folk med blanke øjne, og det er ikke nødvendigvis svært at få det til at se dybt ud med en langsom kameragang, der kommer tættere og tættere på, så det flår i skridtet.« Vi mødes igen 12 dage inden premieren. De tre skuespillere har lige været på scenen foran et prøve-publikum bestående af ca. 150 mennesker, som gerne vil bruge en time af deres fredag aften på at være testkaniner til den første af fire prøveshows. Instruktøren Heinrich Christensen har understreget, at de ikke er inde og se et show, men en prøve, og Troels Lyby har understreget, at han helt sikkert ikke kan huske alle replikker. På scenen stod tre IKEAskabe, som var eneste pynt på scenen - resten skulle de tre skuespillere selv udfylde i form af monologer om. fobier angående højder og edderkopper og det overraskende smarte ved aldersbetinget natpisseri og Kopernikus' karriere som alfons for en han-ged, vi har set Troels Lyby få aktiveret sin brækrefleks hver gang de andre nævner Døden, og vi har overværet et syret plat-tysk høre-spil om opfinderen af Gpunktet, som fik en dame blandt publikum til at lyde, som om hun havde fundet sit, men det var nok bare en sær latter.Nu sidder de tre skuespillere trætte og svedige backstage og diskuterer, hvordan det gik.Lyby: »Det er svært lige bagefter at pege helt konkret på, hvad der skal ud, og hvad der bare skal justeres lidt, men det er en fornemmelse, man har...« Berthelsen: »Jeg kunne høre, at der var et par steder, hvor publikum blev lidt forvirrede over, om vi var os selv, eller om vi spillede en rolle, og den slags skal lige ordnes.« Lyby: »Det kan være svært at give det hele, når man er på det her stadie, hvor man er meget til stede ude i salen, fordi man lytter efter, hvor der bliver grinet. Eller man forsvinder lidt ind i sig selv, fordi man bruger energi på at huske, hvad man skal sige.« Berthelsen: »Den her del af forløbet er lidt mærkeligt, fordi vi stadig er lidt usikre. Vi skal jo ikke have ting med, bare fordi folk griner af det - det hele skal hænge sammen, så showet bliver en helhed.« Lyby: »Der var et sted, hvor jeg var bange for, at vi lød homofobiske, fordi folk grinede af noget, før vi egentlig kom til pointen.« Berthelsen: »Og da jeg sagde, at vi holder af dyr og kvinder - der skal man virkelig bruge charmen, for at det ikke bliver misforstået. Det var ikke sådan, at jeg blev væltet af varmen fra publikum, da jeg sagde det. Men hele den del, der handler om feminisme, der skal vi være sikre på, at folk forstår ironien, når vi blærer os med, hvad mænd har opfundet, der har hjulpet kvinder gennem tiden.« Kopernikus: »Desuden fandt vi ud af, da vi researchede, at det faktisk er kvinder, der har opfundet hele lortet, altså de fleste af de ting, der gør hverdagen nemmere, og det skal med, for at vi ikke lyder som chauvinister.« Men hvordan kan I mærke, om noget fungerer? Lyby: »Det er ikke kun i grinene - der er også en energi fra salen, man kan mærke. Og heldigvis er der stadig plads til, at vi kan rokere rundt, men på den anden side er det svært at spille, når vi endnu ikke har fikseret forestillingen. Der skal helst være en god frekvens af grin, og det mærker man oppe fra scenen.« Kopernikus: »Det er en særligt svær tid lige nu, hvor vi skal rette det sidste til, men det glædelige er, at jeg kan mærke, at det her bliver virkelig sjovt at spille, og det i sig selv gør, at showet bliver sjovere. Det er som at ride på en vild hest i Dyrehaven, og hvis den stikker af, så må man have den vildbasse tilbage på stien, og hvis man kan styre den, så er det megafedt at galoppere derudad, men dog med en vished om, at man selv styrer krikken.« Berthelsen: »Det er på det her punkt i processen, hvor man har det, som når man vinker til én, man tror, man kender, og alle har set, at hun ikke vinkede til dig, og man føler, at de tænker »din kæmpe idiot, hvordan kunne du tro, at hun gad vinke til dig«. Og man føler sig enormt sårbar og udsat.« Så sidste spørgsmål er: Hvorfor udsætter I jer selv for det her gang på gang? Lyby: »Man skal være faldet på røven så mange gange, at man opdager, at man ikke dør af det. På skuespillerskolen havde vi en øvelse, hvor vi skulle kaste en bold, og man oplevede de første mange gange, at hvis man ikke greb den, så reagerede man vredt eller mistede koncentrationen.Men du HAR jo allerede tabt bolden, hvis publikum ikke forstår din joke, så bare gå videre, uden at lade dig styre af din ærgrelse.« Berthelsen: »Det værste, der kan ske, er, at man spiller hurtigere, fordi man går i panik. Så skal man ligesom hive den hjem igen, og sige til sig selv: Rolig nu.« Lyby: »Man kan sammenligne det med, at når man ser de helt store fodboldhold, så går de ikke i panik, når de mister bolden, de spiller videre som en kæmpe maskine.Den fornemmelse skal man have. Folk dvæler faktisk ikke ved dine fejl - tværtimod kan publikum godt lide, hvis du også har fejl.« Kopernikus: »Man skal kitte de punkter til, hvor man mister energien, for det er ekstremt krævende at samle den op igen, hvis man mister folk. Men når det ruller, og grinene rykker mod én med en lind frekvens, så giver det en livsglæde, som er hele grunden til, at man gør det her.« Berthelsen: »Præmien er, at når det fungerer, så er det outstanding, og man kan ikke sammenligne det med noget som helst andet. Når en hel sal griner...«manj@berlingske.dk »Udødelighedsfornemmelsen siver væk til fordel for en trang til at sige tak for det, man får, sådan ca. midt i 40erne.« »Men der kan opstå magi, når vi er sammen om en alvorlig scene, lige så vel som en sjov.« »Pointen med humor er jo at få det til at se let ud, og derfor tror folk, at det er let.«.Ingen Panik« har premiere 30. august på Bremen Teater i København, og tager derefter rundt i landet frem til 4.november.
Kan en snak om døden, inklusive kister lavet af IKEA, være morsom? Følg med i maskinrummet hos skuespillerne Nicolaj Kopernikus, Anders W. Berthelsen og Troels Lyby, der har solgt næsten to millioner billetter til »Klassefesten«-filmene, og som nu går på scenen med deres show »Ingen Panik«.
Den islamkritiske organisation For Frihed, tidligere Pegida, bliver ofte mødt af moddemonstrationer. Og det har kostet politiet dyrt, skriver Information på baggrund af en aktindsigt, der viser, at politiet i 2015 brugte 22.359 ekstra arbejdstimer på at beskytte For Friheds lovlige optog. I 2015 hentede man 2.821 betjente ind, der enten havde fri eller burde være på andre opgaver, siger politidirektør i København Thorkild Fogde.Udgiften var ifølge Information på mindst 4,4 mio kr. Ritzau.

MESTER 26-årige Ali Hussam El Mohamad fik lørdag bevis på, at han er årgangens bedste glarmester, da han i weekenden blev udpeget som vinder i konkurrencen ved DM i Skills 2018 i Herning.- Det var nogle hårde og lange dage, som krævede rigtig meget, og jeg er bare pissestolt over, at jeg har vundet konkurrencen, siger han, da Licitationen -Byggeriets Dagblad fanger ham over telefonen mandag formiddag.Det er dog ikke kun vinderen selv, der udviser stolthed.Han er til daglig lærling i Glarmestre Snoer &amp; Sønner A/ S i København, og her inviterede adm. direktør og medejer Torben Snoer mandag morgen hele virksomheden på morgenbrød for at fejre, at en af virksomhedens lærlinge strøg til tops ved DM i Skills.- Internt er det en rigtig god oplevelse for alle, at en lærling, der har været hos os i cirka to år, er så dygtig, at han kan vinde konkurrencen.Og udadtil ser det godt ud for virksomheden at have så talentfuld en medarbejder, siger Torben Snoer.Pynter på CVDeltagerne i konkurrencen blev bedømt på seks forskellige discipliner, som Ali Hussam El Mohamad altså var stærkest i.Han stiftede første gang bekendtskab med faget i de sidste år i folkeskolen.- Jeg fik interesse for faget, da jeg var i praktik i niende klasse som glarmester.Efter folkeskolen lavede jeg dog lidt af hvert og var blandt andet i forsvaret. Men jeg kom frem til, at det ikke passede til mig, og så sprang jeg ud i det og søgte ind på glarmesteruddannelsen, og det har jeg ikke fortrudt, fortæller Ali Hussam El Mohamad, der er færdigudlært glarmester om cirka et år.Foruden glæden ved at vinde håber han også, at sejren ved DM i Skills kan være med til at styrke karrieren senere.- Lige nu fokuserer jeg på at blive færdig som glarmester, men jeg håber, at det kan være med til at pynte CV'et, hvilket jeg måske kan få brug for om nogle år.Lille fagTorben Snoer har som medlem af Glarmesterlauget i flere år været med til at markedsføre faget, blandt andet ved DM i Skills. Og 2018 var ingen deltagelse.- Vi kunne reklamere med, at vi har 18 virksomheder, der søger lærlinge og var klar til at ansætte, fortæller han.Glarmesterfaget har brug for opmærksomheden. De seneste år er der langt fra optaget tilstrækkelig med elever, og det er næsten en tilbagevendende begivenhed, at glarmestrene står med et tocifret antal ledige lærepladser til DM i Skills.- I Snoer (Glarmestre Snoer &amp; Sønner A/ S, red.) får vi dem, vi skal bruge.Men jeg tror, det blandt andet ligger tæt på skolen i Holbæk, der er det eneste sted i landet, der uddanner glarmestre.Generelt kunne vi godt tænke os, at skolerne blev bedre til at gøre eleverne opmærksomme på faget. Der er eksempelvis en del tømrere, som mangler lærlingeplads, og de kunne jo godt blive mindet om, at man altså også får spændende opgaver som glarmester, siger han.Jeg er bare pissestolt over, at jeg har vundet konkurrencen Ali Hussam El Mohamad, lærling i Glarmestre Snoer &amp; Sønner.Byggeriets vindere 2018Alubygger: Tobias Hougaard Christensen, Aludan Facader A/ S, Hedensted (EUC Nordvestsjælland) Anlægsgartner: Jesper Frederiksen, E. Stein Frandsen Anlægsgartnerfirma Aps. Odense og Peter Levin, Svend Erik Lind A/ S, Horsens (begge Jordbrugets Uddannelsescenter, Aarhus) Anlægsstruktør: Jesper Helding Knoldsborg Andersen, Korinth Entreprenørfirma A/ S, Faaborg og Anders Konggaard Dyrhøj, Munck Forsyningsledninger A/ S, Odense (begge AMU Fyn) Brolægger: Jesper Viking Hansen, P. P. Brolægning A/ S, Roskilde og Nichlas Carl Skaarup Drewsen, Kaj Bøje Pedersen A/ S, Ringsted (begge NEXT Uddannelse København) Bygningsmaler: Nadja Lykke Andersen, TJ Malerfirma/ v Torben Jensen, Esbjerg (Rybners Tekniske Skole) Bygningssnedker: Justian Raahauge, Exponent A/ S, Glostrup (Roskilde Tekniske Skole) Bygningsstruktør: Line Biltoft Jepsen, TC Beton A/ S, Vejen og Mathias Kjærgaard Jørgensen, Chr. Johannesen A/ S, Røde Kro (begge AMU Vest) Elektriker: Nikolaj Sinding Nielsen, El-firmaet PHL, Søborg (TEC) Flisemurer: Samuel Birk Axelsen, Lund &amp; Staun A/ S, Svenstrup J (Tech College) Glarmester: Ali Hussam El Mohamad, Glarmestre Snoer &amp; Sønner A/ S, København NV (EUC Nordvestsjælland) Gulvlægger: Anders Philip Gadegaard Aagaard, BT Gulve Middelfart A/ S (Mercantec) Maskinsnedker: Christian Lemmermand, Aksel Kjersgaard A/ S, Odder (Skive College) Murer: Kenneth Mølgaard Ebbesen, Murerfirmaet Glenn Østergaard, Spjald (Herningsholm Erhvervsskole) Møbelsnedker: Esben Kellemann Thomsen, Brdr. Poulsen, Pandrup (EUC Nord) Tagdækker: Lasse Langhave Meisner, BM Tagdækning Aps, Hadsten (Learnmark Horsens) Tækkemand: Christian Alexander Ditlefsen, Tækkefirmaet Evald Knudsen og Søn Aps, Egtved (Den Jydske Haandværkerskole) Tømrer: Mathias Jensen, Tømrerfirmaet Lj Montage Aps., Ikast (Herningsholm Erhvervsskole) VVS-energispecialist: Martin Grambo Krongaard, Fredslund VVS, Aabenraa (EUC Syd).
Ali Hussam El Mohamad fra Nørrebro og lærling hos Glarmestre Snoer og Sønner A/ S vandt glarmester-konkurrencen ved DM i Skills.
The Great Dictator' fra 1940 var Charlie Chaplins første talefilm.Det hvide lærreds ukronede konge havde i årevis tøvet med at forlade stumfilmens maskinklaver og ekspressive ansigtsudtryk, men denne gang var det alvor. Der var brug for kanonild og marchmusik. Stemmekraft.' Diktatoren' satiriserer med gak og gøglerier over den lille despot med det store ego, og den modstiller med effektiv dramatisk dissonans den navnløse jødiske barber med folkeforføreren Adenoid Hynkel, Tomanias enevældige hersker, den koleriske alfahan med demagogiske talegaver og våde drømme om vold og verdensherredømme.I filmen demaskerer Chaplin det sørgelige magtmenneske bag hagekors og skrårem, men han formidler også en fin sociologisk pointe: at diktaturets vigtigste virkemiddel er en opgejlet frygt for det fremmede - at totalitære regimer skaber sammenhængskraft ved at dehumanisere bestemte befolkningsgrupper og kløve verden i ' os' og ' de andre'.Den nyligt afdøde sociolog Zygmunt Bauman var inde på samme tankegang i nyklassikeren ' Modernitet og holocaust', men han strakte pointerne længere: Nazisternes udryddelseslejre var ikke et exceptionelt teknisk uheld, men derimod den naturlige konsekvens af modernitetens idealer om orden og rene linjer. En millimeter bag hygiejne og effektivitet lurer der altid et holocaust.HYNKEL HAR JØDERNE i sigtekortet, og det samme havde hans historiske forlæg.Men Det Tredje Rige havde også andre fjender, og blandt de værste var de seksuelle minoriteter, som blev sat i kzlejre med en lyserød trekant på brystet.Især den homoseksuelle mand var en folkefjende, som måtte udrenses, så pæne mennesker kunne sove roligt om natten.Seksualiteten er mange gange i historien blevet brugt i autokratiske propagandamaskiner. Vladimir Putins Rusland er et skrækeksempel på totalitær dæmonisering af seksuelle mindretal, og det samme er Musevenis Uganda.Og det løber mig ærlig talt koldt ned ad ryggen, når jeg læser Donald Trumps tweets om transpersoners udelukkelse fra militæret. Det er despotens retorik om igen. En leder, som søger styrke gennem had og mistænkeliggørelse.Så hellere lade Chaplins barber få det sidste ord: »Menneskesjælen har vinger, og nu er det på tide at flyve. Flyve ind i regnbuen.Ind i håbets lys. Ind i den strålende fremtid, der tilhører dig, mig, os alle«.Christian Graugard, der skriver fast på denne plads, er læge, forfatter, professor i sexologi og boganmelder ved Politiken.kultur@pol.dk Det løber mig ærlig talt koldt ned ad ryggen, når jeg læser Donald Trumps tweets om transpersoners udelukkelse fra militæret.
Charlie Chaplins ' Diktatoren' har fået en dramatisk overhaling på Nørrebro Teater. Og en menneskealder efter filmens premiere lurer despotens retorik endnu. Ikke mindst i forhold til seksuelle minoriteter.
Bandemedlemmerne fra det berygtede Loyal to Familia fortsætter deres vokseværk.Gennem de seneste måneder har banden fået afdelinger i blandt andet Køge og Århus, og særligt her har det medført konflikt med vold og skyderier.Nu er LTF-banden i gang med at rykke på den anden side af Øresund.Nærmere bestemt Malmø, der længe er gået under navnet Nordens Chicago, ligesom de også har kig på Helsingborg.Søndag aften holdt banden en fest på Amager, hvor de fejrede de kommende svenske afdelinger.- Vi er meget opmærksomme på Loyal to Familia. Vi ved, at de har været her i Malmø og prøver at etablere sig, og vi ved også, at Loyal to Familia er interesseret i at etablere sig i Helsingborg, siger pressetalsmand for Malmø Politi, Nils Norling og fortsætter: - Lige nu er der et stort magt-vakuum i Malmø, og det er kun naturligt for forskellige typer bander og grupperinger at prøve at tage magten. Det er forventeligt, at en bande som Loyal to Familia prøver at etablere sig i Malmø. Og det er den samme situation i Helsingborg.PolitisamarbejdeLoyal to Familia blev kendt i den danske offentlighed i 2013 og består af tidligere Blågårds Plads-bandemedlemmer, men også af personer fra blandt andet Tingbjerg, Skovlunde og Hundige.Allerede fra begyndelsen har figurer med med tilknytning til banden markeret sig i sager om vold, grov vold, narko og især afpresning.Og det danske ' eksportproblem' er da også noget, der drøftes af de to landes politi.- Vi har et rigtig godt samarbejde med Københavns Politi, og vi udveksler løbende informationer, siger Nils Norling, hvilket bekræftes af politikommissær Steffen Th. Steffensen fra Afdelingen for Organiseret Kriminalitet i Københavns Politi.- Vi har et godt og fortroligt samarbejde med svensk politi også på dette område, siger han.Konstant magtkampDet er en hårdkogt sydsvensk by, som Loyal to Familia vil ekspandere til.Alene sidste år var der 11 drab i byen og utallige skudepisoder.- Der er en konstant magtkamp og forskellige personer og konstellationer, der prøver at fremme deres gruppe og få en større del af kagen på Malmøs kriminelle scene.- Det trækker tråde tilbage til narko-og våbenmarkedet, siger Nils Norling.- Men kan du sige, om Loyal to Familia allerede nu er en del af det? - Nej, det er ikke noget, vi vil sige offentligt, hvem vi tror, står bag.- Ved du, om de har et tilholdssted allerede, og om de er kontrolleret fra Danmark? - Det er ikke noget, vi vil diskutere offentligt.fisch@eb. dk, linette@eb. dk, cama@eb. dk, kmr@eb.dk.Politiet: Hævner uden at tænkeFingeren sidder løst på aftrækkeren hos banderne, der i deres iver efter hævn tilsyneladende ser stort på planlægning og sletning af spor.Og midt i den beskidte heksekedel står den fremadstormende klub Loyal to Familia, der er vokset massivt, siden deres præsident Shuaib ' Shebbi' Khan kom ud af fængslet i marts og styrede tropperne. Siden er deres kriminelle aktiviteter eskaleret og spredt til Aarhus såvel som forskellige andre steder.Politikommissær Steffen Th. Steffensen, Afdelingen for Organiseret Kriminalitet, bekræfter, at udviklingen i bandernes aktiviteter den seneste tid er bekymrende.- Det er massivt, når vi har 16 hændelser med knive og skud i København siden den 12. juni. De virker mere brutale i det offentlige rum. De er jo voldsparate, siger han.Den seneste halvanden måned har banderne stået bag adskillige tilfælde af både skud og knivstik.- For mig at se er det sådan noget bytter for bytter. Nu skyder den ene der, og så skyder den anden gruppe tilbage måske dagen efter, siger han.Når ikke at tænkeBilledet er også, at angrebene ikke er planlagte, men at de på nærmest et sekund beslutter sig for at skyde, hvis de ser nogen, der ligner en fjende på gaden.Angreb, der er til ekstra fare for uskyldige.Et eksempel er en skudsag fra Rovsinggade i tirsdags, hvor en mand blev ramt af to skud, men overlevede.- Her kommer de i deres egen bil og skyder, og så kører de til Mjølnerparken og bliver stoppet af politiet, fordi vi har de her tryghedspatruljer på gaden. Der går fem minutter, fra de skyder, til de bliver anholdt.- Hvad siger det dig, at de kører i deres egen bil, når de skyder? - Jeg tror, at det er helt tilfældigt, at de ser nogen, de ikke kan lide, og så skyder de. De når ikke at tænke sig om, tror jeg. Eller også er det bare fuldstændig ugennemtænkt.- Det må være helt tilfældigt, at de ser nogen, som de vil skyde efter. Ellers skyder man da ikke fra sin egen bil og kører tilbage til sit eget opholdssted i Mjølnerparken.Kriminolog: Voldelig konflikt truerDet er et mudret og brutalt bandemiljø, som Loyal to Familia nu forsøger at etablere sig i.Det fortæller den svenske kriminolog Jerzy Sarnecki til Ekstra Bladet.- Modsat den traditionelle opfattelse af bander og rockergrupperinger, så er det, vi ser i Sverige lige nu, mere kampe mellem forskellige løse grupperinger, som slås, siger han.De voldsomme sammenstød bare 60 kilometer fra København mellem de rivaliserende svenske kriminelle er i flere tilfælde udmundet i skudvekslinger og sågar håndgranat-angreb.- Der ligger flere potentielle sammenstød og truer, hvis LTF forsøger at sætte sig på de svenske territorier. Der vil helt naturligt været oprør fra de andre grupperinger, advarer Jerzy Sarnecki, som længe har fulgt situationen i Malmö, Helsingborg og Göteborg.- Det er svært at danne sig et overblik over konflikterne, fordi der hele tiden opstår nye, fortæller kriminologen om grupperingerne, hvor loyaliteten konstant er skiftende og organiseringen af grupperne er langt fra den organisering, som vi kender i Danmark med rygmærker og ' uniformer'.- At rykke internationalt er en form for magtdemonstration, men de vil få brug for allierede i det svenske bandemiljø, hvis de skal organisere sig.- Det kræver stor organisation at etablere sig og rekruttere i et andet land, siger Jerzy Sarnecki.Bandeleder: Vi dyrker broderskabetLoyal to Familias præsident, Shuaib ' Shebi' Khan, bekræfter via mail, at banden åbner i Sverige.- Som El Presidente for broderskabet LTF Denmark og Sweden kan jeg bekræfte, at vi åbner to afdelinger i Sverige, som kan lokaliseres i Malmø og Helsingborg. Årsagen til den nye udvikling for vores broderskab over de danske grænser og ind til Sverige findes i, at vi længe har haft et stærkt bekendtskab til de personer, som vi nu vælger at inkorporere i LTF, eftersom vi finder dem værdige.- Hvorfor er det i det hele taget nødvendigt? - Jeg vil ikke mene, det er nødvendigt. Jeg mener mere, at det er naturligt, når ligesindede mennesker finder hinanden i et fællesskab.- Det er politiets opfattelse, at LTF-relaterede personer her i København deltager i afpresningsforsøg og bandekonflikt.Hvad siger I til det? - Det spørgsmål må jeg lade politiet svare dig på, da det jo er dem, der har denne uheldige opfattelse.- Skal Sverige frygte det samme, når I åbner derovre? - Nej, for vi er ingen kriminel bande. Vi er et broderskab, så vi åbner ikke afdelinger der for at dyrke kriminalitet, men for at dyrke vores broderskab.Det er kun naturligt for forskellige typer bander at prøve at tage magten.
Dansk og svensk politi er i tæt samarbejde omkring Loyal to Familia, der vil etablere sig i Sverige.
Iqra, Al-hilal, Al-Huda og Al Hikma. Det er navnene på fire af de i alt 30 fri-og privatskoler, som står til at få frataget deres offentlige støtte, hvis Socialdemokratiet kommer igennem med et nyt politisk forslag.Forslaget går ud på at fjerne støtten, hvis mere end halvdelen af eleverne på en friskole er af udenlandsk herkomst.Og både DF, SF og De Konservative er åbne for løsningen, som dog umiddelbart vurderes at være ulovlig. Socialdemokratiet ønsker at få lukket de muslimske friskoler oven på flere kritiske historier i medierne.Men partiet har ikke selv villet udpege, hvilke skoler der konkret er tale om.Gennem en række svar til Folketinget har Berlingske dog fundet frem til de 30 skoler, der står til at blive ramt.Undervisningsministeriet har tidligere i år angivet, hvor stor en andel af eleverne på de danske friog privatskoler der har udenlandsk herkomst som enten første-eller andengenerationsindvandrere.Og tager man udgangspunkt i det notat, er der 30 friskoler, hvor mere end halvdelen af eleverne har udenlandsk herkomst, og som ikke samtidig er en »klassisk international skole«, der bliver undtaget i forslaget.Berlingske har forsøgt at få et interview med flere af de berørte skoleledere. Nogle er på ferie, mens andre henviser til Dansk Friskoleforening.Her forklarer formand Peter Bendix Pedersen, at de 30 skoler må lukke, hvis de får frataget støtten.Båret af statstilskud»Disse skoler er fuldstændig båret af statstilskud. De har meget få penge, de betaler oftest en høj husleje, og hvis man fjerner tilskuddet, vil de højst sandsynligt lukke,« siger han og henviser til, at en analyse fra Tænketanken Kraka ellers har vist, at elever fra muslimske friskoler klarer sig bedre end i folkeskolen.»Vi kan se, at skolerne løfter børnene fagligt. De får flere til at gennemføre en ungdomsuddannelse, og de får flere på videregående uddannelser.Og det er jo netop det, politikerne har ønsket, at børnene skal blive gode til,« siger Peter Bendix Pedersen.Politikerne mener så også, at det ikke er nok kun at være fagligt god.Eleverne skal også dannes til at være borgere i et demokratisk samfund med frihedsrettigheder osv.? »Ja, men der er ingen tvivl om, at skolerne arbejder med demokratisk dannelse. Det står i loven, og flere af skolerne arbejder med det i fagene, har temauger med demokrati, besøg på Christiansborg, i kommunen, på kunst museer og venskabsskoler - de har alle mulige tiltag på den front.Skolerne arbejder også med at gøre børnene bevidste om de kristne højtider og kulturtraditioner,« siger han.Også Københavns integrationsborgmester Anna Mee Allerslev (R), ser kritisk på forslaget. 14 ud af de 30 skoler på listen ligger i hendes kommune.»Der er risiko for, at børnene fra de lukkede skoler i stedet vil få hjemmeundervisning af en meget dårligere kvalitet, som vi har svært ved at kontrollere. Andre vil komme på folkeskoler, hvor vi også ser en meget stor andel af elever med anden etnisk baggrund,« siger hun og kritiserer forslaget for at skade integrationen.Integrationsordfører Dan Jørgensen (S) har ikke ønsket at stille op til interview. Men både Undervisningsministeriet og Institut for Menneske rettigheder har vurderet, at hans forslag er i strid med grundloven og internationale konventioner.DF vil arbejde for lukningDerfor vil det nok heller ikke blive til virkelighed, mener DFs undervisningsordfører Alex Ahrendtsen.Han vil dog arbejde på at finde en lovlig vej til at få lukket 26 af de omtalte skoler, som han selv vurderer er til skade for integrationen.»Problemet med skolerne er, at de er muslimske. Og ligesom vi i sin tid valgte at lukke Tvind-skolerne, skal vi også have lukket de muslimske friskoler,« siger Alex Ahrendtsen, som anser det for bedre, at eleverne går på en dansk skole uanset elevsammensætning.Samtidig kalder han det »underordnet«, hvor godt elever på skolerne klarer sig fagligt på de muslimske friskoler.»Vi vil ikke have de her parallelskoler, der advokerer for en islamisk dagsorden. Og det er det, de gør - det har de også gjort i andre lande,« siger Alex Ahrendtsen.Islamiske pengemændBerlingske har i den seneste tid dokumenteret, at islamiske pengemænd har købt sig ind og øvet ind-flydelse på Nord-Vest Privatskole i København. Og sidste år beskrev Radio24 syv, hvordan en skolepsykolog på Iqra Privatskole rådgav om, at muslimske piger ikke bør have kærester.Begge skoler er blandt dem, S-forslaget vil ramme. Men Peter Bendix Pedersen mener ikke, nogle få mediehistorier berettiger skolelukningerne.»De her skoler er konstant under tilsyn. Og hver gang tilsynet påpeger problemer eller overtrædelser, bliver det taget til efterretning og rettet op - selvfølgelig gør det det, for det forventer vi, og sådan er loven,« siger han.monu@berlingske.dk '' Vi kan se, at skolerne løfter børnene fagligt.De får flere til at gennemføre en ungdomsuddannelse, og de får flere på videregående uddannelser Peter Bendix Pedersen, formand for Dansk Friskoleforening.Fakta: S-FORSLAGDisse 30 skoler rammes, hvis S-forslaget vedtages: Den moderne kulturelle skole, Aarhus Al-Salam Skolen, Odense Al Hikma Skolen, København Nord-Vest Privatskole, København Al-Salahiyah Skolen, Odense Roser Skole, Odense Ahi International School, Kbh.Lykke Skolen, Aarhus Al-Huda Skolen, København Al-Hilal Skolen, København Al-Irchad Skolen, Helsingør Amagers International School, København Freds Skole, Roskilde Øresunds Internationale Skole, København Helsingør Privatskole, Helsingør Selam Privatskole, Aarhus Slagelse Privatskole, Slagelse Nilen Privatskole, Aarhus Jinnah International School, København Salix Skole, København Sjællands Privatskole, København Iqra Privatskole, København Vejle Privatskole, Vejle Høje-Taastrup Privatskole, Høje-Taastrup Ros Privatskole, Roskilde Al Quds Skole, København Hay Skolen, København DIA Privatskole, København Hillerød Privatskole, Hillerød Odense Privatskole, Odense.
STATSSTØTTE På 30 friskoler har over halvdelen af eleverne anden etnisk herkomst end dansk. Derfor ingen statsstøtte, lyder et forslag fra Socialdemokratiet. Hård kritik fra Dansk Friskoleforening.
Selv en majestæt må af og til overgive sig til tårerne. Det fik hele Danmark i går et sjældent og hjerteskærende indblik i, da dronning Margrethe og resten af den kongelige familie tog afsked med prins Henrik.Dronning Margrethe og den øvrige kongelige familie smilede ellers tappert, da de tirsdag formiddag gik op ad trappen til Christiansborg Slotskirke i København til bisættelsen af Danmarks franske prins. Alle i sort tøj og for Dronningens vedkommende også med et sort sørgeslør.Nok var der på papiret tale om en mindre, privat ceremoni med »kun« 60 deltagere, men på alle sider af slotskirken sørgede tv-fotografer, pressefotografer og flere hundrede fremmødte med skudklare mobiltelefoner for, at hele kongeriget kunne studere selv det mindste flygtige smil eller trøstende skulderklap under den tv-transmitterede afsked med prins Henrik.Ærlig og usentimental taleUnder kongelig konfessionarius Erik Norman Svendsens meget ærlige og usentimentale tale om prins Henrik havde den kongelige familie held til at holde modet oppe hos hinanden ved små smil og holden lidt i hånd.Men da den blandede jord fra både parken omkring Marselisborg Slot og vinmarkerne ved Prinsens elskede fristed Château de Cayx var blevet kastet på hans flagsmykkede kiste, blev det sværere og sværere at holde tårerne tilbage. Ikke mindst da den smukke salme ' Du, som har tændt millioner i af stjerner' til sidst blev sunget i det lyse og blomsterduftende kirkerum, overmandede følelserne dronning Margrethe.»Tak for hver glæde, der fyldte vort hjerte, hver gang du gjorde vort liv til en fest,« sang hun, mens tårerne piblede frem og måtte tørres bort.Også kronprinsesse Mary og prinsesse Marie på forreste stolerække ved kisten måtte overgive sig og bruge lommetørklæderne.Samtidig blev også kronprins Frederik og prins Joachim synligt bevægede med blanke øjne. Prins Joachim havde glemt et lommetørklæde, så han måtte låne prinsesse Maries, efter at hun havde klappet ham trøstende på kinden.Et kirkeskib med våde øjneTårerne hos den kongelige familie forplantede sig øjeblikkeligt. Både til flere af de andre deltagere i bisættelsen og eksempelvis også til operasangeren Jens-Christian Wandt, der var med til at synge i slotskirken.»Det var meget stærkt. Særligt, da vi sang næstsidste vers. Der kunne jeg se Dronningen tørre en tåre væk med sit lommetørklæde, og det blev jeg meget rørt over. Der sad vores Dronning og mindedes den Prins, hun havde mistet,« forklarede han bagefter.Og også blandt de småfrysende tilskuere uden for kirken bag det opstillede æreskompagni fra Hæren, Flyvevåbnet og Søværnet gjorde de kongelige familiemedlemmers bevægelse indtryk.»Nøj, hvor Dronningen græder. Men det er jo ikke så underligt,« som en midaldrende kvinde sagde til sin veninde, mens de sammen fulgte tv-signalerne inde fra Christiansborg Slotskirke på en mobiltelefon.Sørgesalut affyret fra KronbrogKort efter bar 10 rødklædte officerer fra Den Kongelige Livgarde prins Henriks kiste ned til den sølvgrå rustvogn, mens musikkorpset spillede ' Prins Henriks Honnørmarch', og kirkeklokkerne ringede. Desuden blev der fra batteriet Sixtus på Holmen ligesom fra Kronborg affyret Forsvarets sørgesalut på tre gange 27 skud med 30 sekunders mellemrum.Forinden havde den kongelige familie haftlejlighed til at sige et sidste, privat farvel til prins Henrik inde i Slotskirken, mens de tv-kameraer, der ellers transmitterede hele den kongelige bisættelse, var slukkede. Da den royale familie kort efter tog opstilling foran slotskirken for at se rustvognen køre bort, vidnede deres tårevædede og alvorstunge ansigter tydeligt om deres sorg.For kronprinsparrets yngste datter Josephine tydede en serie gab dog også på, at den timelange og alvorlige ceremoni havde været en stor mundfuld for en syv-årig.På den anden side af den afspærrede gade foran Christiansborg Slotsplads havde den jævnaldrende -hvis man ser bort fra et halvt, men vigtigt år -Sofie taget opstilling med sin storesøster Laura på ni og et halvt og deres mor.De var taget hele vejen fra Roskilde med tog for at tage del i bisættelsen, når nu prins Henrik ikke ville begraves i den sarkofag i Roskilde Domkirke, der ellers var planlagt til formålet.Både livet og døden blev fejret»Vi har vinterferie og har besluttet at lave en tur ud af det. Vi fejrer faktisk både livet og døden i dag, for vi har også fødselsdag i familien. Vi prøver at holde varmen med medbragt te og en kop kakao undervejs. Pigerne havde også håbet på en autograf fra Dronningen og ville gerne give hende et kram, men det må nok blive en anden dag,« smiler pigernes mor -Charlotte Rundqvist -mens de alle tre skutter sig i skitøjet og prøver at holde øje med indgangen til slotskirken gennem rækken med de garderhøje soldater med bjørneskindshuerne, som pludselig tog opstilling -og udsynet -lige foran dem.»Men der var en politimand på motorcykel, som vinkede til mig, og jeg vinkede tilbage,« jubler Sofie, som også havde taget en sten med til prins Henrik. Den lignede granit, men var ifølge den unge royalist en ' diamantsten'.Prins Henrik døde tirsdag 13. februar i en alder af 83 år. Han har ønsket at blive kremeret, hvorefter halvdelen af hans aske skal spredes over de danske farvande og halvdelen nedsættes i en urne i den private del af Fredensborg Slotshave.baa@bt.dk riky@bt.dk ckri@bt.dk '' Der kunne jeg se Dronningen tørre en tåre væk med sit lommetørklæde, og det blev jeg meget rørt over Jens-Christian Wandt, operasanger I 46 år har prins Henrik sammen med Dronningen været regentpar med utallige opgaver, både indenlands og udenlands  Prinsen har både i den sammen hæng og gennem en række protektioner ydet en meget stor og uegennyttig indsats og været en uvurderlig støtte for Dronningen i hendes virke.Samtidig har Prinsen i den grad været sig selv og sat sin hat, som han ville. Farverig, uforudsigelig, uforfærdet, fransk! Det gav ofte genlyd i pressen, som henholdsvis elskede Prinsen for hans uortodokse væremåde og skosede ham for det samme. I perioder følte Prinsen vist, at han blev direkte mobbet og tilskrev selv sin fuldfede franske accent en del af skylden Fakta: DANSKERNE MINDES PRINS HENRIK:MINDEORDDet var ikke kun præsten, der tirsdag gav sine mindeord til prins Henriks bisættelse. Danskerne stod også klar til at sige et sidste farvel til Prinsen, der har sat sit aftryk på Danmark gennem 51 år.Mens man tirsdag formiddag kunne høre kirkeklokker klinge over hele København, blev prins Henrik bisat i Christiansborg Slotskirke.Udover livgarden, fanebærere og politi stod de danske borgere også foran kirken for at overvære bisættelsen.Uddrag af kongelig konfessionarius Erik Norman Svendsens tale ved Hans Kongelige Højhed Prins Henriks bisættelse den 20. februar 2018:.
BISÆTTELSE Den kongelige familie og hele Danmark tog en bevæget afsked med prins Henrik.
@joanbarlose Kbh i flot vejr Politik = Pøls # streetart # politik # pøls # vesterbro

Danmarks største rådgivende ingeniør, Rambøll, kan forvente at få et stort erstatningskrav på halsen i sagen om den skandaleramte Niels Bohr Bygning i københavn. 
Rambøll undgår næppe et stort erstatningskrav efter budgetoverskridelsen på Niels Bohr Bygningen, vurderer brancheeksperter. 
Børnehjertekirurgen talte med myndighed.»Operationen er udsigtsløs,« sagde han.Jeg kan huske hans øjnes udtryk og følelsen af mine tårer. Min søn døde få timer efter på Riget, en oktobernat for snart 10 år siden, kun 23 dage gammel. Klemens var født med et halvt hjerte, og operationen var udsigtsløs.Det var ellers gået så godt. Jeg blev gravid, da vi ønskede det. Vi blev gift, da jeg var højgravid. Når jeg tænker tilbage, følte jeg mig usigelig lykkelig.Jeg fødte Klemens brølende og stående, og vi tog hjem med det samme. At blive forældre var en forvandling. At skifte de første bleer. Få amningen i gang. Give ham det første bad. Den første omsorg, der ydes med fuld opmærksomhed og novicens usikkerhed.Fordi en nyfødt virker så skrøbelig. Fordi livet lige er begyndt.De første uger fik vi adskillige besøg af jordemødre og sundhedsplejersken.Ikke fordi der var noget galt, men for at støtte op om det spirende forældreskab. Vi serverede cool mint-the fra Perchs.Der gik et helt døgn, fra vi kontaktede sundhedssystemet første gang, til nogen tog vores henvendelse alvorligt. På Hvidovre Hospitals børnemodtagelse modtog en sygeplejerske os ved at skælde mig ud, fordi jeg havde fortsat med at amme og ikke givet Klemens flaske. Hans temperatur viste kun 33 grader, og kort tid efter væltede det ind med personale.En læge lagde Klemens i mine arme.»Vi skal på neonatal, det går hurtigere, hvis vi tager trapperne.« Det var dér, lægerne tog over.»I har gjort alt det rigtige. Jeres dreng er meget, meget syg. Han skal til Riget. Vi har ringet efter deres hjertespecialister.« På vej ud til ambulancen var Klemens ved at dø. Jeg ved ikke hvorfor. En maskinel fejl, en menneskelig? »Vil I have ham døbt?« Vi takkede nej og ønskede, at de i stedet fokuserede på at holde vores dreng i live.Fra Riget med tom autostolTimerne fra lægernes dom til Klemens død var de mest intense, stærke, smukke og sørgelige. Det er både ubærligt og gribende at se livet, der ebber ud. Livet er på en eller anden måde stærkest lige dér. Det var så tydeligt, hvorfor vi var til, og hvad vi ville. Livet. Det var timerne, hvor vi trådte ind i sorgens landskab, der hvor der ingen vej er tilbage. Hvor uskylden og tilliden til, at alt nok skal gå, forsvinder. For altid. Minutter føltes lange og alt, alt for korte.Vi fulgte blindt sygeplejerskens kompetente instruktioner. Vi var lige begyndt at lære at være forældre til et levende barn, nu skulle vi lære at være forældre til et dødt.Det var Klemens, der lærte mig, hvad både livet og døden indebærer.Et halvt døgn efter Klemens åndede ud, gik vi ud af Rigets døre med en tom autostol. Jeg er aldrig blevet så mange år ældre på så kort tid. Det føltes som frit fald. På vej til bedemanden for vi vild.Sorgen som livsvilkårMan kan skrive vores sorg frem som smuk. Den er og var fyldt med kærlighed. Til Klemens. Til livet. Til hinanden. Den føltes stærk i fællesskabet. Til begravelsen.Vennerne, der greb fat. Familien.Psykologen, der hjalp os til at sætte ord på. Alle de fine mennesker, der var der og gjorde alt for at gribe os.Men sorgen over Klemens død holder aldrig op. Det er ikke en, man kommer over. Det er et af de livsvilkår, vi lærer at leve med. Jeg ville have ønsket, at nogen dengang havde sagt til mig, at sorg ikke kan undgå at være fyldt med normative forestillinger, at den er kompliceret, og at vi alle gør den forskelligt.Først var vi ellers synkrone. Vi vågnede samtidig med et gisp fra de få timer, vi kunne sove af gangen.Og så var der selvfølgelig begravelsen, der skulle arrangeres.Vi var heldigvis enige. Om familiegraven.Seks kvadratmeter på Assistensen. Om sangene og musikken.Om rammerne og talen.Om besøgene hos Klemens' kolde krop i kapellet.Men der var også brystbetændelsen.Min allestedsnærværende krop, der huskede mig på, at Klemens var død. Der var alle blomsterne i vaser. Og så var der søvnløsheden og kuldechok. Der var billederne i mit hoved, af min søn i maskiner, genoplivning og blå blink med motorcykelekskorte. Og alle tankerne om, hvad nu hvis  Ind i mellem var der også en ubeskrivelig lyst til at stikke af fra det hele.Den rigtige måde at sørge påEfter begravelsen sad jeg i sofaen i et år. Sorgen blev hurtigt mest af alt min egen, også selv om jeg delte tabet af Klemens med min mand. Jeg misundte ham, at han havde mulighed for og var i stand til at gå på arbejde. Tage pauser.Fra sorgen. Når jeg gik ud af døren, var det for at besøge Klemens grav. Jeg var en af dem, man på lang afstand kunne se var sørgende.De første mange måneder kunne jeg ikke skrive. Det var ellers det, jeg troede, jeg skulle leve af.Som forsker. Billederne i hovedet flimrede. Timerne sneglede sig afsted.Jeg læste historier om andre, der havde mistet deres barn. Lige inden fødslen, eller lige efter. Og historier om børn med hypoplastisk venstre hjertesyndrom. Børn, der levede eller var døde.Det var her og gennem pårørende og venners kommentarer, jeg lærte om, hvad andre mener er rigtige eller forkerte måder at sørge på. Nogle mener f. eks., man kan sidde fast i en sorg eller fortrænge den på måder, der ikke er sunde. Nogle udtalte i medierne, at det var problematisk at skrive om den i blogs og på Facebook.Jeg forstod, at nogle fandt det for eksplicit at vise billeder af det døende eller døde barn, mens andre så det som en måde at bryde tabuer om døden. Jeg lærte, at man kan være lige så dårlig en mor til et dødt som til et levende barn, og at der i sorgens sårbarhed ikke er noget helle.Når jeg gik på gaden, kunne man ikke se, at jeg var mor. Der er ikke noget ord for forældreskabet til et dødt barn. Og når nogen spurgte, fortalte jeg det hele - lidt for meget. Lidt for detajleret. Blev lidt for sårbar.»Har du børn?« »Ja, han er død «.Tab på tabI sofaen hang jeg i med neglene.Med en afsluttet projektansættelse inden fødslen af Klemens var jeg arbejdsløs, da han blev født.De 14 ugers barsel, der fulgte hans død, føltes som en evighed, der endte med at gå for stærkt. Jeg kunne stadig ikke skrive eller tænke klart, da tiden var gået, og jeg kunne slet ikke søge job. Så kan man blive sygemeldt. Der er ikke andre muligheder.Jeg kom op at skændes med en sagsbehandler, der kaldte mig syg.Jeg replicerede, at jeg var i sorg og gravid. Hun sagde god bedring, da hun lagde på. I hovedet kvitterede jeg med et fuck you  Med graviditeten og foråret begyndte glæden at spire, uden at sorgen blev mindre. Jeg har aldrig lært så meget om følelser, som jeg lærte der på sofaen. Jeg vidste ikke, at alle stærke følelser kan eksistere i én samtidig. Kærlighed, sorg, glæde, vrede, frustration.Året på sofaen var både et kursus i selvudvikling og ekstremsport.Jeg behøver ikke at løbe maraton og dyrke triatlon - jeg har været der, hvor man hænger i med neglene uden sikkerhedsnet.Jeg begyndte at skrive om Klemens.Kronologisk. Detaljeret. Jeg ville ikke have, han blev glemt.Jeg skrev det på en blog. Bagefter forsøgte jeg at sætte ord på livet som mor til en død søn. Jeg skrev om den nye graviditet og om angsten for at miste igen. Angsten, der er den anden side af den tabte uskyld.På et tidspunkt stoppede jeg med at skrive på bloggen. Det var for sårbart at skrive om de mange tab, der følger med tabet af et barn. Tab af venner, tab af arbejde, tab af drømme, tab af identitet.Jeg havde også fået tvillinger, alt i alt fire børn på under fire år inklusiv graviditeter. Jeg var tilbage på arbejdsmarkedet. Til forskning.I hamsterhjulet.Det er snart ti år siden, Klemens blev født og døde. Sorgen sidder der stadig. Det må den godt. Den husker mig på, hvorfor jeg er her. Livet. Drengene. Manden.Drømmene.Stine Willum Adrian er lektor i teknoantropologi på Aalborg Universitet i Københavnkronik@information.dk Sorgen over Klemens død holder aldrig op.Det er ikke en, man kommer over. Det er et af de livsvilkår, vi lærer at leve med.Fakta: SERIE Kronikkonkurrence 2017I årets kronikkonkurrence har Information inviteret dig til at skrive om det menneske, der ændrede dit liv - på godt eller på ondt.Læreren med den smittende passion. Ham, der nægtede at være din far, selv om han er den eneste, du har. Mesteren, der gav dig en chance, fordi han fornemmede, at der kunne blive en guttermand ud af hashhovedet.Eller ham, der kørte dig ned; hende, der mobbede, eller ham som gav dig selvtilliden tilbage, da du troede, den var tabt.Nogle mennesker sætter sig uudslettelige spor. Hvem forandrede dit liv? Hvordan gjorde de det? Hvordan bidrog de til den, du er i dag? × Dette er vinderkronikken.
Jeg ville ønske, at nogen havde fortalt mig, at sorg er kompliceret, fyldt med normative forestillinger, og at vi alle gør den forskelligt. Det tog mig lang tid at forstå, at man kan være lige så dårlig en mor til et dødt som et levende barn, og at der i sorgens sårbarhed ikke er noget helle.
FLYTNING H+ Arkitekter har netop offentliggjort sit 2016-regnskab, som viser fremgang i både top og bund.Flere samarbejdspartnere har været med til at påvirke i positiv retning, oplyser virksomhedens adm. direktør Ib Hou, der påpeger, at egenproduktionen beløber sig til godt 44 mio. kroner ud af omsætningen på de knap 64 mio. kroner, mens resten går til samarbejdspartnere.Og netop nye samarbejder er H+ Arkitekter klar til, fortæller han.Af ledelsesberetningen til 2016-regnskabet fremgår det, at " H+ Arkitekter er godt rustet til fortsat vækst ved opkøb/ ekspansion".Ib Hou fortæller, at der ikke er aktuelle planer om opkøb.- Men vi har power til det, hvis det rette match er der, siger han.Tidligere Novo- Hen ad vejen kunne det godt være, der skulle ske noget på den front, supplerer han og påpeger, at virksomheden har en god egenkapital.Lige nu er de nuværende rammer ikke optimale, og per 1. august i år flytter virksomheden til en nedlagt Novo-maskinfabrik på Hillerødgade 30 B i København N.Her er der tale om en ejendom i to etager.- Vi får dobbelt så meget plads, lyder det fra Ib Hou, der også peger på mulighed for organisk vækst.
Arkitektvirksomheden får fra 1. august adresse i Hillerødgade på Nørrebro, så der er plads til eventuelle nye medarbejdere.
N i gerningsvåben fra drab begået i Dansk Vestindien mellem 1858 og 1912 lå på Politimuseets magasin. De er oprindelig sendt som bevismateriale fra øerne til Højesteret i København, og udgør nu de ni centrale genstande i en gribende lille udstilling om dansk ordenshåndhævelse, ret og straf på tre øer fjernt fra Danmark. De tarvelige våben - hovedsagelig yderst primitive knive - taler deres eget materielle sprog om dyb armod, og politiets påhæftede sagsbeskrivelser har alle raceangivelse af gerningsmand og offer - Neger - som i et egentligt retssamfund ville være overflødig.Politimuseet fortæller en hidtil ufortalt historie om retsforholdene i Dansk Vestindien efter slaveriets ophævelse i 1848, hvor man ikke længere kunne afgøre indbyrdes tvister mellem slaver per konduite, men nu måtte betragte de tidligere slaver som retssubjekter.Denne periode indtil salget i 1917 er præget af nedgang i sukkerrørplantagernes økonomi og stigende uro og protester blandt den sorte befolkning.De udsendte ordensbetjente fra Danmark er bestemt ikke på en attraktiv loppetjans.De taler dårligt engelsk og lokalbefolkningen ikke dansk. Lønnen er ringe, de sveder i deres uldne uniformer i den caribiske hede og drukner deres hjemve i alt for meget rom.Således betjent Ferdinand Halvor, der i 1893 omtaler sig selv som »fordømt« til at blive i Vestindien og »en fordrukken so« i breve fra »Negerlandet«, som han indrømmer at skrive i en rus af rom-grog. I en rejsebeskrivelse fra 1894 gør unge Henrik Cavling sig yderst lystig over landfogeden på Skt. Jan, som »med en streng Mine, svedende og kæmpende mod Fluerne« prøver at opretholde justits på den lille ø. Cavling, Politikens journalistiske kirkefader, er groft racistisk i sin omtale af den sorte befolkning.Faktisk var halvdelen af betjentene i 1902 sorte, da deres kulturelle lokalkendskab og personlige viden om vaneforbrydere i det lille samfund var nødvendigt for opklaringsarbejdet. Samarbejdet med de danske betjente har tilsyneladende været godt, for der er ingen rapporter om uoverensstemmelser.Dansk Vestindien var en juridisk tidslomme, for Straffeloven af 1866 var ikke i kraft på øerne.Her gjaldt Danske Lov af 1683 helt til 1917; forbrydere blev idømt drakoniske straffe som at blive brændt levende eller blive lagt på hjul og stejle.SIDSTNÆVNTE dom fik Alexander Hanley, da han i 1912 midt på åben gade i Charlotte Amalie på Skt.Thomas skar halsen over på sin tidligere kæreste; kniven er udstillet på museet. Fordi hun var gravid med hans barn, blev forbrydelsen også barnedrab, der takseredes med afhugget hoved på stage. Dog skulle alle alvorlige forbrydelser videre til Højesteret i København, hvor dødsdomme efter mange måneders behandling altid blev omstødt. I mellemtiden kunne gerningsmanden vente i det totalt mørke og iltfattige arrestrum i fangekælderen under Christiansværn.De værste forbrydere afsonede i Horsens Statsfængsel, hvilket angiveligt gav en vis »Nimbus«, når eller hvis man kom hjem til Vestindien igen.Af de ni drab på museet er tre overlagte og seks affektdrab. Det er nærdrab typisk baseret på druk, hor og jalousi. Der er flere kvinder blandt ofrene, som dræbes bestialsk af en voldelig tidligere kæreste, der ikke accepterer afslag.En anden fordi hun angiveligt har stjålet noget peber og én, fordi hun angiveligt har tirret gerningsmanden.Som sort kvinde var man tydeligvis dobbelt udsat i Vestindien.Et enkelt drab skiller sig ud. En matros fra det tidligere sørøverskib Vigilant, der nu sejlede i pendulfart mellem Skt. Thomas og Skt. Croix, slog i oktober 1889 styrmanden bevidstløs med skibets håndspage og kastede ham over bord. Vidner på skibet kunne dog fortælle, at styrmanden kort forinden havde slået matrosen i ansigtet med samme håndspage. Den danske kaptajn bevidnede til fordel for matrosen, at kontroversen skete højst ti minutter før styrmanden røg over bord, så der var tale om affekt. Dommen blev derfor kun seks års forbedringshusarbejde; skibets håndspage er også udstillet.UDSTILLINGEN blev åbnet af rigspolitichef Jens Henrik Højbjerg, som i fuld uniform klippede det røde bånd over; her et af de rød/hvide plasticbånd påskrevet POLITI, som anvendes ved gerningssteder. Politimuseet er Rigspolitiets eget museum og udgør som sådan politiets museale selvfremstilling. Det er derfor bemærkelsesværdigt, at det med museumsdirektør Frederik Strand ved rattet gang på gang lykkes at fortælle komplekse uhildede historier om politiets virke, som er rystende, oplysende og vedkommende. På museet for »lovens lange arm« overholdes armslængdeprincippet på forbilledlig vis.
Tidslomme. Politimuseet fortæller en hidtil ufortalt historie om retsforholdene i Dansk Vestindien efter slaveriets ophævelse i 1848.
Museskridt bag fremmede nakker.Langsomt frem, frem, frem.De insisterende bip lyder.Masen bagfra.»Bipbipbipbip« Det orange lys tænder.»Bipbipbipbip« Metrodørene lukkes, og den ventende menneskemasse splittes i to.De, der kom med, og de, som må vente på næste tog.Ovenstående scenarie er ikke det typiske i Københavns Metro, og normalt kommer de mennesker, som vil med metroen, også med metroen.Passagererne har tillid til, at metroen kører, at den kører efter planen, og at den og de når frem i tide, og det er langt hen ad vejen også tilfældet. Driftsstabiliteten for det 24/ 7-kørende transportmiddel er 99,3 procent, og siden metroen for første gang kørte i 2002 har stadigt flere taget den til sig. I dens første leveår lod 20,4 millioner passagerer sig fragte rundt i København under jorden med metro, mens passagertallet i 2016 var 60,9 millioner.I dag rejser 200.000 med Københavns Metro hver eneste dag, og transportformens brug og popularitet ser ikke ud til at falde i fremtiden.Tværtimod.København vokser, og i de kommende år vil der komme 10.000 nye borgere til kommunen hvert år. Det vil kunne mærkes i byrummet, på vejene, på cykelstierne og på fortovene, at københavnerne bliver flere om den samme plads.Det vil også kunne mærkes i metroen, hvis passagertal på hverdage ifølge nye prognoser forventes at stige til 290.000 passagerer i 2035.Det er imidlertid ikke problemfrit, for ligesom den øgede befolkningstilvækst på landjorden medfører kapacitetsproblemer, vil det samme ske i metroen, som vil blive overfyldt.Metroen er ikke bygget til at rumme så mange flere mennesker, og det betyder, at passagerer i fremtiden risikerer at blive efterladt på stationen og må vente på næste tog. Eller næste igen.Trængselsbilledet er fremrykketDet er især metrostationerne på Amager, der vil lide under befolkningstilvæksten i takt med at flere nybyggerier skyder op i bydelen, mens Nørreport og Kongens Nytorv, som i dag oplever det største pres i morgen-og eftermiddagstimerne, vil opleve et mindre pres end hidtil på grund af den nye Cityring.Konkret viser Metroselskabets nye passagerprognose, at flere end hver tredje passager, 35 procent, i 2035 vil blive efterladt på Amagerbro og Christianshavn i morgenmyldretrafikken, hvis ikke nye tiltag iværksættes. Det svarer til 7.500 mennesker, som hver dag ikke kommer med den første metro fra de pågældende stationer. Til sammenligning er det i dag kun i omegnen af 250 passagerer, som hver dag efter lades på tværs af samtlige metrostationer i København.Tilsvarende forventes det, at mellem ti og 25 procent af passagererne vil blive efterladt på stationerne Lergravsparken, Islands Brygge og DR-Byen i morgenmyldretiden i 2035.»Byudviklingen i København er sket mere massivt og hurtigere, end man oprindeligt havde forudset. Trængselsbilledet er rykket frem og blevet mere nærværende, og da man traf beslutningen om at bygge metrolinje 1 og 2, kunne man ikke have forudset, at passagerbevægelserne ville blive så voldsomme så hurtigt,« siger Jørn Neergaard Larsen, bestyrelsesformand i Metroselskabet.Hans konklusion er klar: »Hvis ikke vi gør noget nu, vil vi på nogle metrostationer - og især dem på Amager - i morgenmyldretrafikken, men også om eftermiddagen, have tusindvis af mennesker de kommende år, som ikke kan komme med toget, men må vente på det næste eller det næste igen,« siger Jørn Neergaard Larsen.Derfor tales der i Metroselskabet, som har lokaler ved metrolinje M1s endestation på Vestamager, om en hasteopgave, der hellere skal løses i dag end i morgen.»Vi skylder passagererne, at de med rette kan have tillid til, at metroen i alle situationer er til rådighed. Ellers svigter vi de mennesker, som har valgt ikke at købe bil, som har valgt at bo ét sted og arbejde et andet sted, som skal i skole eller nå et fly,« siger Jørn Neergaard Larsen.Ifølge forskningschef ved Statens Byggeforskningsinstitut Hans Thor Andersen er Københavns befolkningsudvikling imidlertid ikke chokerende ny, men har længe peget opad.»I stedet var der det sædvanlige med byggeri.Man har nogle optimistiske skøn, for ellers kan man ikke få økonomien til at hænge sammen, og når man så nærmer sig, at det skal realiseres, bliver man nødt til at save i ét eller andet. Hvor kan man file og spare lidt hist og pist? I metroens tilfælde valgte man at korte togene af og gøre stationen lidt kortere,« siger Hans Thor Andersen og ræsonnerer: »Det var nok et af de steder, hvor man klarede et problem i skyndingen, men endte med at skubbe det foran sig.«.Satser på nudging-effektenArbejdet med at fremtidssikre metroen er speedet op og i fuld gang, og i løbet af de næste par år vil passagerer opleve synlige forandringer i Københavns metro.Metroselskabet har genovervejet, om stationerne skulle bygges større, så metrotogene kan få koblet en ekstra vogn på, men den løsning er skudt til side. Løsningen er for langsigtet og omkostningstung, og ombygningerne vil lamme for meget af metrotrafikken over for lang tid.I stedet har bestyrelsen i selskabet besluttet at optimere det eksisterende metrosystem, og de første resultater heraf vil ses inden for de næste to år. Sædeplaceringen skal ændres, så den i højere grad ligner det, mange kender fra europæiske metrotog, hvor sæderne primært hænger langs siden ned igennem toget.Det vil frigive mere plads omkring ind-og udgangen, så passagerer lettere kan komme på og af metroen.Derudover vil der blive implementeret nudging-effekter på stationerne, som har til formål at påvirke passageradfærden, så rejsende med metro i højere grad handler ønskværdigt i forhold til at få det optimale ud af togets plads.Samtidig vil der komme flere stewarder, som skal hjælpe passagererne til at handle mere hensigtsmæssigt.»Vi kan se, at når der er massevandring af mennesker på stationer, skal der i virkeligheden ikke ret meget til, før man kan påvirke flowet.Nogle hvide streger og markeringer er ofte nok,« siger Jørgen Neergaard Larsen og fortæller, at det i dag særligt er et problem, at alle stiller sig lige inden for metrodøren i stedet for at søge længere ind i toget.I begyndelsen af 2019 vil der ligeledes blive indsat et ekstra tog i morgenmyldretrafikken, så der kører 31 tog i stedet for 30 som i dag. I 2021 vil der blive indkøbt yderligere otte metrotog.Sammenlagt vil det koste to mia. kroner at holde metroens kapacitetsproblemer i skak de næste 15 år, mens passagertallet stiger, og i 2025 er det forventningen, at indsatsen vil have skabt 40 procent mere plads i togene.Opfordring til politikerne»Har vi så løst problemet,« spørger Jørn Neergaard Larsen og besvarer selv sit spørgsmål: »Nej, det har vi ikke. På grund af Københavns byudvikling er det meget sandsynligt, at der i det samme område igen vil opstå ventetid efter 2035.« For trods indvielsen af Cityringen i sommeren 2019, Nordhavnsmetroen i 2020 og Sydhavnsmetroen i 2024, vil ingen af de nye metrolinjer fjerne presset fra stationerne på Amager, og derfor kan en ny metrolinje komme på tale: »Det vil være oplagt at understøtte de nye flow-ændringer ved at lave et helt nyt rør,« siger Jørn Neergaard Larsen.Han fortæller, at medarbejdere i Metroselskabet netop nu kigger på, hvordan en ny metrolinje fra eksempelvis Københavns Hoved banegård under havnen til Islands Brygge og videre til Amagerbro og Refshaleøen vil kunne lette passagerpresset.Det siges, at det tager ti år, fra en ny metrolinje besluttes, til den står færdig, og derfor kan metroens ejere, Københavns Kommune, Frederiksberg Kommune og staten, ikke betænke sig i årevis.»Trods de kommende tiltag vil der igen i slutningen af 2020erne være passagerer på Amagerbro og Islands Brygge, som simpelthen ikke kan komme med. Derfor ligger der en ny infrastrukturel beslutning og blinker om nogle år,« forudser Jørgen Neergaard Larsen.perd@berlingske.dk Byudviklingen i København er sket mere massivt og hurtigere, end man oprindeligt havde forudset.Jørn Neergaard Larsen, bestyrelsesformand i Metroselskabet.Fakta: Københavns linjeføringerI fremtiden vil metrolinjerne M1 og M2 få kapacitetsproblemer, især på stationerne Christianshavn, Amagerbro og Islands Brygge. Hverken den nye Cityring eller Nordog Sydhavnsmetroen vil aflaste det område, og derfor kan en helt ny metrolinje komme på tale, for eksempel fra Københavns Hovedbanegård under havnen til Islands Brygge og videre til Amagerbro og Refshaleøen.
København har vokseværk, og det skaber pladsproblemer i metroen. Ny sædeplacering, flere tog og muligvis en ny metrolinje skal løse problemet.
Dannebrog svajer i vinden, mens det bæres frem af en mand i bar overkrop. De rødhvide farver går igen i plastikposen fra Super Brugsen, som han holder i sin anden hånd, og bag ham ses den tidligere statsminister Anders Fogh Rasmussen (V) med rød maling på tøjet. Motivet er fra Peter Carlsens maleri " Danmark 2009", men til forskel fra originaludgaven er der på den plakat, der er sat op foran kontoret på Københavns Universitet Amager, skrevet " Danish Culture Courses" (kurser i dansk kultur) med fede hvide bogstaver.Bag plakaten og kontordøren sidder Per Methner Rasmussen. Han har siden begyndelsen af 1990' erne stået for kurserne i dansk kultur, som universitetet hvert år tilbyder sine udenlandske udvekslingsstuderende, og maleriet er de seneste år blevet et symbol på kurset, der går igen på både hjemmeside og pjece. Den rummer i øvrigt også billeder af Hamlets Kronborg, Kierkegaard og det nyere arkitektoniske projekt Bjerget i Ørestad i København - noget af det, der kendetegner Danmark udadtil. Og Per Methner Rasmussen ser da også kurset som " super god reklame for Danmark"." Når de udenlandske studerende ikke bare opholder sig i Danmark, men også lærer den danske kultur at kende, bliver de en slags ambassadører for Danmark, når de rejser hjem igen," siger han.Men hvad er det så for en dansk kultur, de udenlandske udvekslingsstuderende lærer at kende? " For mig handler det om at få et så stort spektrum af dansk kultur med som muligt.Historie er meget vigtigt, men musik og film er også noget, jeg har sørget for at få med," siger kursusadministratoren og tilføjer, at det også handler om at finde undervisere inden for de forskellige stofområder, som er dygtige formidlere og kan fange de studerende - ikke mindst når undervisningen skal foregå på engelsk.Det er Per Methner Rasmussen, der sætter undervisningsplanen sammen og bestemmer, hvilke dele af dansk kultur de studerende skal præsenteres for.Dette efterårssemester har undervisningen på kurset dansk kultur budt på forelæsninger om vikingetid, mytologi, dansk arkitektur, demokrati, musik, litteratur, film, nyere dansk historie, madkultur, bæredygtighed, den danske velfærdsmodel og dansk identitet samt besøg på kunstmuseet Louisiana og Frederiksborg Slot.Temaerne går igen på bogreolen på Per Methner Rasmussens kontor, hvor både H. C. Andersen, vikinger og Lars von Trier har mast sig ind. Dansk madhistorie er der ikke noget at finde om i reolen, og forelæsningen i netop dette emne er også et ganske nyt tiltag." Jeg prøver også at være aktuel med emner, der er oppe i tiden og interesserer folk - lige nu gælder det madhistorie." Trosforhold fylder til gengæld ikke meget i undervisningen, erkender han." Men det kunne også være spændende at få ind, hvis man tog det fra en antropologisk vinkel og så på de brydninger, der er i tiden," siger Per Methner Rasmussen.Og hvis det stod til ham blev kurserne udvidet, så de netop rummede endnu flere aspekter af dansk kultur." Jeg har stadig mange nye idéer. Jeg ville egentlig gerne lave det til en hel bachelor i dansk kultur, hvor de udenlandske studerende også skulle have metode og undervises i det danske sprog," siger han.I en anden af det store universitetsområdes bygninger er klokken ved at nærme sig 13, og dagens undervisning på kurset i dansk kultur er ved at begynde i det store auditorium, hvor omkring 70 studerende har fundet plads.Der bliver der talt engelsk mellem rækkerne og de mange laptops, mens dagens underviser, lektor i historie Peter Christensen, er ved at få mikrofonen på plads på tøjet." Socialdemokraterne, Venstre, Radikale Venstre og Konservative" skriver han med hvidt kridt på tavlen." Partierne kender I - dem har I hørt om før." Dagens forelæsning handler om Danmark efter Anden Verdenskrig.Han kommer rundt om Nato, EU, økonomisk vækst, velfærdsstat, ungdomsoprør, forbrug, kvindernes indtog på arbejdsmarkedet, fertilitet og gæstearbejdere.Det sidste ord, gæstearbejdere, udtales, modsat resten af smøren, på dansk frem for engelsk.Undervejs krydres historielektionen med humoristiske anekdoter fra Peter Christensens eget liv; om tanten, der havde en gård på Fyn, som i øvrigt præsenteres som " øen i midten", og om hans et halvt år gamle barnebarn, hvis generation, i kontrast til hans egen, kan forvente at blive 100 år.Fra stolerækkerne lytter næsten hele verden med til Københavns Universitets udgave af " Historien om Danmark".Japan, Korea, Kina, Italien, Spanien, Finland, Tyskland, Storbritannien, Holland, Schweiz og USA - alle er de repræsenteret i lokalet denne dag.På forreste række sidder 20-årige Addy Sisk fra Californien i USA. Hun havde aldrig været i Europa før og vidste kun ganske lidt om Danmark, da hun for tre måneder siden begyndte på Københavns Universitet - men det har kurset lavet om på, mener hun." Som kommende fra en helt anden kultur har jeg virkelig sat pris på kurset. Det har været en stor hjælp at kende til den historiske baggrund, når man går gennem gaderne." Og hvordan er dansk kultur så, set med hendes øjne? " Ærlighed og ydmyghed hører til dansk kultur. Kulturen er meget anderledes end USA's, og i Danmark sætter man mere pris på de små ting," mener hun.Længere bagud i lokalet sidder 20-årige Elisha Beebe og 20-årige Jian Fan Jeffrey Chan, der begge er fra Kina.Til daglig læser de ellers henholdsvis naturvidenskab og matematik, men er enige om, at det mere humanistiske kursus alligevel har givet dem noget med på vejen." Fordi dansk kultur bliver belyst fra flere forskellige sider, får man et nærmest holistisk perspektiv på Danmark," siger Jian Fan Jeffrey Chan, som følges op af sin veninde: " Jeg har også kunnet opleve den danske kultur, når jeg har bevæget mig rundt, men det har været givende også at gå mere akademisk til kulturen," siger Elisha Beebe.De fleste af de udenlandske udvekslingsstuderende er i Danmark i omkring et halvt år, og lidt over halvdelen af deres tid i landet er gået nu.At det lige er Danmark, de er endt i, virker lidt tilfældigt, og mange af dem vidste kun ganske lidt om landet, før de kom, og netop derfor har mange valgt at tilmelde sig kurset. Det gælder også for 23-årige Simon Ebenberger fra Schweiz. Han studerer økonomi til daglig, men har tilmeldt sig kurset, fordi " det kunne være rart at kende bare lidt til den danske kultur", nu hvor han midlertidigt bor i landet." Jeg har lært meget om dansk litteratur, film og mytologi, som har været helt nyt og interessant for mig, og..." " Vent," siger han og stopper sin talestrøm for at slå et ord op på computeren foran sig." Variety" udbryder han så.Det kan oversættes til " en bred vifte", og den schweiziske studerende fortsætter med at fortælle, hvordan han på kurset er blevet præsenteret for en bred vifte af dansk kultur; en kultur, han før ellers ikke kendte meget til." Jeg vidste ærlig talt ikke, hvad jeg kunne forvente."andersen@k.dk Fakta: Kurser i dansk kulturSaxo-Instituttet på Københavns Universitet tilbyder hvert semester en række kurser om dansk kultur. Det har de gjort siden begyndelsen af 1990' erne.Et af kurserne hedder " Kursus i dansk kultur", og Kristeligt Dagblad har været med til en forelæsning i dette kursus.Herudover udbyder instituttet også kurserne " Dansk film", " Søren Kierkegaard og eksistensudfordringen", " Nordisk Mytologi", " Dansk arkitektur og urbant design" og " Kønsstudier".Dette efterår har omkring 1100 udenlandske studerende været indskrevet på Københavns Universitet.Hvert semester er der omkring 300-350 tilmeldinger til kurserne i dansk kultur. Nogle studerende kan være tilmeldt flere af kurserne.
Hvert semester kommer flere hundrede udenlandske studerende til Danmark for at læse. Københavns Universitet vil gerne sørge for, at de lærer dansk kultur at kende. Kristeligt Dagblad tog med på et kursus, hvor dansk identitet, Søren Kierkegaard og Louisiana er på pensumlisten.
En toværelseslejlighed passer fint som bolig til én person. Men det begynder at knibe med pladsen, når samme toværelses også skal fungere som kontor for to tøjfirmaer og være showroom for flere tøj-, taske-og pudekollektioner.Det er realiteten hjemme hos Anna Waller Andrés, der, udover sit arbejde som sygeplejerske, ejer firmaerne Pura Utz og Pechuga Tees.»Heldigvis er det smukke, farverige sager jeg sælger og ikke vaskemaskiner, så for mig er det kun rart at være omgivet af mit arbejde døgnet rundt,« fortæller Anna Waller Andrés.Lige så snart, hun har fri fra hospitalet, går hvert ledigt øjeblik med tøjfirmaerne. Det ældste og største er Pura Utz, der på spansk og mayaindiansk betyder ' helt fantastisk' og ' ren kvalitet'. Ord, der beskriver de følelser, som ramte Anna, da hun tilbage i 2013 fandt på, at hun ville lave bæredygtig mode ved at benytte sig af mayaindianernes vævetalenter og designe tøj, puder og tasker produceret af væversker i Guatemalas højland for at skabe udvikling og vækst. Et sted i verden, som Anna har rejst til mange gange, siden hun var barn, hvilket betyder, at hun i dag taler flydende spansk og kan kommunikere med de omkring 100 kvinder, der arbejder med at væve i Pura Utz-regi. Jakker, tasker, bukser og puder væves efter en mere end 2.000 år gammel teknik, hvor kvinderne væver og broderer på samme tid, hvilket gør håndværket ekstra detaljeret og holdbart.»Det føles godt at være med til at støtte, at de her kvinder holder en stolt håndværkstradition i hævd. Et håndværk, der er gået tabt blandt mange mayaindianere, men som i Guatemalas højland stadig står stærkt,« fortæller Anna Waller Andrés.Hendes store udfordring er, at alle Pura Utz vævede produkter er pebrede i prisen, fordi alt er håndlavet og giver en lang, dyr produktionstid.Priserne betyder, at ordrerne ikke strømmer ind. Derfor er ønsket en investor, der for alvor kan sætte skub i forretningsdelen og øge salgstallet og dermed også antallet af væversker i Guatemala.Farver er glæde»Bliver firmaet meget større kan det til gengæld godt være, at det bliver for svært at beholde kontor og showroom i privaten,« siger Anna og tilføjer, at hun dog har svært ved at forestille sig boligen uden de farverige tekstiler i stuen og soveværelset, fordi de skaber en energisk og glad stemning i boligen: »Jeg elsker farver. Især i vinterhalvåret med mørke og regn er det ekstra vigtigt med mange og gerne stærke farver, som jeg tror sætter en kemisk proces i gang i min hjerne, så der frigives glade tanker.« Dog er der ikke farver alle vegne. Tøj og tilbehør hænger og står i klynger, der er afstemt rent farvemæssigt for at give et roligt overordnet udtryk.»Et andet trick til at gøre en bolig rar at være i, er simpelthen at holde orden. Man kan sagtens have mange ting, men det kræver, at der konstant er ryddet op, for ellers giver selv de lækreste ting mere visuel stress end nydelse,« siger Anna Waller Andrés.Hvordan bruger du planter?Fakta: Fakta om boligenHvem: Anna Waller Andrés, ejer tøjmærkerne Pura Utz og Pechuga Tees. Arbejder ved siden af som sygeplejerske. Se mere på Purautz.com og Pechugatees.com Hvad: 58 kvm lejlighed med altan Hvor: Vesterbro.3 hurtige om min indretningHvordan vil du beskrive din stil? »Jeg elsker farver, skæve dimser og ting med betydning. Den grå, sorte og hvide skandinaviske stil er flot, men jeg bliver bare gladere af at være omgivet af farver.« Hvad er den røde tråd i din indretning? »Stort set alle mine møbler er købt brugt. Jeg kan godt lide tanken om at reparere gamle ting og give dem nyt liv. Hver gang jeg køber noget brugt, er det som at få et smykkeskrin fuld af historier.« »Jeg har flere planter i hvert rum. Udover at være smukke, så er det vildt, hvordan planter kan visne og næsten dø helt ud, og hvis du så planter dem om og viser omsorg, blomstrer de op igen. En inspirerende parallel til os mennesker.«.Tre tip til indretningenFrigør gulvplads Få så mange ting som muligt væk fra gulvfladerne og op at hænge, hvis du ikke har så meget plads i dit hjem. Jo mere gulvplads, des større vil dit hjem syne.Hav mobile møbler Bor du småt, så tænk i multifunktionelle og mobile møbler. Mit spisebord er også mit kontorbord, mine reoler er på hjul og kan køres væk, hvis jeg har mange gæster, ligesom jeg har stabelbare taburetter, der både kan fungere som borde og ekstra stole.Gruppér dine ting Har du mange ting, så stil dem gruppevis og gerne afstemt farvemæssigt. Det giver et ryddeligt udtryk, som samtidig er æstetisk fint at se på.
I en toværelses Vesterbrolejlighed mestrer Anna Waller Andrés at integrere kontor i sin private bolig takket være snedige løsninger og farvegrupperinger.
Ved en demonstration den 12. september foran Københavns Rådhus hævede en kvinde et skilt over hovedet, hvorpå der stod: »Hvor er du henne, Frank Jensen?«. Demonstrationen var arrangeret af sammenslutningerne Jobcentrets Ofre og Næstehjælperne, og det er langtfra første gang, at der demonstreres foran rådhuset eller ved Københavns jobcentre.Ved førnævnte demonstration kunne man høre en ganske ung pige fortælle om, hvordan det er at vokse op i en familie på kontanthjælp gennem flere år - med de afsavn og usikkerheder, det medfører. Da kontanthjælpsloftet blev indført, blev de økonomiske vilkår for familien yderligere forværret. Moderen så derfor ikke anden udvej end at leje det ene værelse ud, så den lille familie på tre mennesker måtte bo i ét værelse.Pigen fortalte, hvordan det medførte, at hun gik psykisk ned og i en periode på trekvart år blev indlagt flere gange.Ved samme demonstration var der også taler af pårørende til folk, som er syge, og af folk, som på anden måde har kontakt med det sociale system. Blandt dem en praktiserende læge, som har set sig nødsaget til at foreslå nogle af sine mest udsatte patienter at flytte til en anden kommune for at få bedre behandling i det sociale system.Borgmesteren for dette område, Anne Mee Allerslev (R), er desværre ikke lydhør. Så det er på tide, at overborgmesteren træder til.Kære Frank Jensen. Kom ud til disse demonstrationer og hør, hvordan nogle af de mest udsatte borgere har det i din by. Det ville give dig en større forståelse for, hvad forvaltningen i din by udsætter sårbare og fortvivlede mennesker for.Jeg ved, at det i høj grad er lovgivningen fra Christiansborg, som sætter rammerne for, hvad der er muligt. Men reglerne forvaltes forskelligt i de forskellige kommuner, og København er en kommune, der tolker lovgivningen stramt. Og det går ud over borgerne.Du taler så meget om, at København skal være en tryg by. Det skal den selvfølgelig være i det offentlige rum, men det bør den også være for den enkelte borger.Og det er tryghed, man fjerner, når det ikke er muligt at få støtte og hjælp, når sygdom og andre sociale begivenheder gør livet svært og uoverskueligt.Kære Frank Jensen. Kom ud til disse demonstrationer og hør, hvordan nogle af de mest udsatte borgere har det i din by.
LÆSERBREVE.
Hvis du var et dyr, hvilket var du så?I mange år var jeg altid henne hos vortesvinet, når jeg havde børnene med i Zoologisk Have, fordi det var så aparte og gemt af vejen.Men jeg er nok med min højde og eftertænksomhed en elg eller en grand danois.Hvad er din stærke og din svage side?Min styrke er, at jeg er god til at mærke og udtrykke følelser og hjælpe andre med at få hul igennem til deres.Min svaghed, er at jeg er lidt for nærtagende og sårbar.Hvilke fejl hos andre mennesker kan du nemmest bære over med?At de undskylder for meget, er for hårde ved sig selv og er lidt for bekymrede og ængstelige.Som parterapeut lytter du til mennesker meget ofte. Bliver du aldrig træt af at høre på deres problemer?Jo, men det er oftere den anden vej rundt. At jeg er lidt træt, når vi begynder, og så får samtalen mig til at live gevaldigt op.Hvad mener du er det bedste råd til folk for at få et godt liv?Tilbring tid med mennesker, der lader dine batterier op.Verden lige rundt om os forandrer sig hastigt. Hvad synes du om det?Det er jeg vild med. F. eks. glæder jeg mig som et lille barn til at få råd til at skifte min dieselbil ud med en eldrevet BMW med optræk som en kåd gokart. Det gavner miljøet. Og så nyder jeg, at københavnerne opfører sig som sydeuropæere og går ud og sidder og spiser og hænger overalt i byen. Engang sad vi alle sammen indenfor.
MIT FOTOALBUM 55 Titel: Parterapeut Bor på Nørrebro. S. 14-15.
Teater handler altid om mennesker. Men jeg har aldrig før oplevet en forestilling som De Danser Alene, der udelukkende handler om den slags arbejdsmenneske, jeg selv er: Freelanceren. Eller som det hedder så fint lige nu: et medlem af prekariatet.Altså den medarbejder, der kun hyres og stykbetales, når der er brug for det. Den, der betales mindre end de fastansatte.Den, der aldrig melder sig syg.Den, der fyres, hvis der ikke er tilmeldt studerende nok. Etcetera.Eller for at inddrage mig selv: Universitetsunderviseren og teateranmelderen .Kyniske brudDet er filosoffen Anders Fogh Jensen, der har kastet sig ud i rollen som dramatiker med teksten til De Danser Alene. Han kalder det et ' lærestykke', og han har tydeligvis skævet til Brechts undertrykkelsesdramatik.De Danser Alene er blevet hamrende underholdende. Den handler om en ung, kvindelig arkitekt, der prøver at få et job, og Mammutteatrets dramatikerdramaturg Claus Flygare har formet både tekst og forestilling, så den er endt som en sand Mammutteater-forestilling - fuld af humoristisk sanselighed og politisk indignation. Og instruktøren Egill Pálsson har fået skuespillerne til at lege med tempo og kyniske brud. Derved skaber spillet den følelsesløshed, som freelanceren udsættes for. Som det lyder: »Atypisk ansættelse - det er helt normalt«. Den unge skuespiller Katrine Greis-Rosenthal står mutters alene  på en scene så kridhvid som lærredet hos en reklamefotograf.Her skal hun sælge sig selv og sit arkitektprojekt. Det kræver netværk og receptionssnakke  og formodentlig også sex.Henrik Birchs selvfede nogetfor-noget tegnestueboss er så klam, når han åbner sin skjorte, at man er ved at få kvalme. Og Tina Gylling Mortensen er tindrende veloplagt, når hun som gymnasierektor tilbyder en underviserkontrakt uden opsigelsesvarsel.Både Birch og Mortensen kan freelancerlegen. De formår at udtrykke et nej med en enkel nakkedrejning. Birch er ublu. Mortensen faker forståelse.Men de er lige perfekte i deres modbydelighed, når de tilbyder job som ' fast fuldtidsfreelancer'.Smilende.Dér står så den kønne Katrine Greis-Rosenthal. Hun er så tynd og skrøbelig i sit designertøj, at det også billedligt bliver hæsligt at opleve, hvordan hun sælger ud af sine ideer og sin krop, mens hun mentalt går til grunde. ' Hellere misbrugt end ubrugt' lyder omkvædet.Til sidst er hun så bleg som en strandvasker.Den kække Thue Ersted Rasmussen spiller hendes frihedssøgende kæreste. Han vil ikke binde sig. Han vil hellere bare være i nuet. Freelancertankegangen er åbenbart krøbet med helt ind i parforholdet. ' Alt kan ske' lyder den pæne floskel for at svigte.Skurke og ofreDe Danser Alene er sæsonens mest overraskende sanseteater.De fire Mammut-skuespillere glider ind og ud af skurkeroller og offerroller med blændende præcision. Alt foregår i et visuelt univers, hvor simultane videoprojektioner af freelancerens ansigt blæses op i så stort format, at ansigtet egentlig opløser sig selv. Hyperæstetisk.Men bare rolig. De Danser Alene er ikke freelancerens offerdans.Forestillingen er bare en spillevende og sarkastisk sansefortolkning af freelancerens hverdagsdans. Lige nu.amc@information.dk De er lige perfekte i deres modbydelighed, når de tilbyder job som ' fast fuldtidsfreelancer'. Smilende.
Filosoffen Anders Fogh Jensens vilde tekst om prekariatet er blevet til den kloge og sanselige teaterforestilling ' De Danser Alene' hos Mammutteatret.
Klokken er et par minutter over 10 den 29. marts 1951, da den 28-årige Palle Hardrup, iført en snavset kedeldragt, skihue og mørke briller, på cykel kører op foran Landmandbankens filial på Nørrebrogade i København.Han stiller cyklen fra sig op ad den grå mur. Fra bagagebægeren tager han en brun lædermappe, og kl. 10.45 går han med raske skridt ind i banken gennem den lille dør med de hvide stjerneformede sprodser.Fire bankansatte er på arbejde den formiddag, og der er gang i betjeningen af to af dagens første kunder. Da manden med mappen når ind til midten af lokalet, går alt det hverdagsagtige i den grad fløjten.Fra en lomme i kedeldragten trækker han den ene af to medbragte revolvere frem og affyrer to skud mod loftet. Herefter smider han den brune lædermappe på skranken og forlanger, at personalet fylder den med pengesedler. Alle - med undtagelse af filialbestyreren Arnold Wisborn - smider sig skræmte ned på trægulvet. Kasserer Kai Møller er krøbet i skjul bag skranken, og manden med revolveren råber til ham, at han hurtigt skal fylde mappen. Hvis han havde pareret ordre, så kunne røveriet være endt her.Ny film om dramaet på vejSiden går alt gruelig galt. Kai Møller fjerner sig fra kassen i skranken. Dette med front mod røveren, der uden videre dræber ham med et skud i brystkassen. Palle Hardrup vender sig derefter hurtigt mod Arnold Wisborn og giver ham samme ordre.Da filialbestyreren ikke straks efterkommer ordren, dræber røveren også ham.Dette med et skud gennem hjertet.Det lykkes en af de ansatte at trykke på alarmknappen, og bankrøveren flygter i panik og tomhændet ud af banken.Udenfor på fortovet har der - tilkaldt af skyderiet - samlet sig en flok nysgerrige, men det lykkes for Palle Hardrup at springe op på cyklen og køre væk.I de minutter handlede alt om at få pågrebet gerningsmanden, men sagen tog siden adskillige forbløffende drejninger, som har indskrevet den uhyggelige sag som en af de mest spektakulære forbrydelser i dansk kriminalhistorie. Der er skrevet adskillige bøger, og i 2018 er der premiere på en ny engelsksproget thriller, "The Guardian Angel", der handler om dramaet og dettes højst udsædvanlige efterspil. På rollelisten er bl. a. Pilou Asbæk, Cyron Melville og amerikanske Josh Lucas. I disse uger er den finske instruktør Arto Halonen i Zagreb i Kroatien i fuld gang med optagelserne til filmen.Handlede han under hypnose?Men tilbage til den 29. marts 1951: En 20-årig blikkenslagerlærling, Helmer Hansen, følger i behørig afstand efter røveren, og han kan, da han får øje på en patruljevogn og en cyklende betjent i Griffenfeldtsgade, fortælle dem, at røveren er forsvundet ind i opgangen til nummer 38.Denne overgiver sig straks og uden dramatik til politiet, og efter en hurtigt konfrontation med vidner i Landmandsbanken bliver han ført til politigården, hvor efterforskningen af sagen, der som udgangspunkt virkede ret simpel, bliver lagt i hænderne på blandt andre den kontroversielle kriminalassistent Roland Olsen.Palle Hardrup bestred ikke, at han havde skudt og dræbt Kai Møller og Arnold Wisborn i sit mislykkede forsøg på at røve Landmandsbanken, men han bedyrede alligevel sin uskyld. Han havde, fastholdt han, alene handlet efter Guds ordre.Disse, hævdede han, blev givet ham via en skytsengel. Efterforskerne var mildt sagt skeptiske og forvirrede, og denne forvirring blev ikke mindre, da en mand efter Hardrups anholdelse dukkede op på politigården og fortalte, at den anholdte havde brugt hans cykel i forbindelse med røveriet.Hans navn var Bjørn Schouw Nielsen.I dagene, der fulgte, blev cykelejeren i høj grad en del af sagen. Det viste sig nemlig, at han og Hardrup kendte hinanden særdeles godt. De havde en broget nazistisk fortid, og efter krigen blev de begge dømt for landsforræderi. I fire år delte de fængselscelle.Det dramatiske efterspil, som nu beskrives i den internationale krimi, kom til at handle om, hvorvidt Hardrup var blevet hypnotiseret til at begå røveriet i Landmandsbanken af Schouw Nielsen.uffe.christensen@jp.dk 
Dobbeltdrabet på to bankansatte i 1951 er blevet kendt som "hypnosemordene". Nu skildres sagen i en engelsksproget thriller med Pilou Asbæk i hovedrollen.
En gudstjeneste er en samtale mellem Gud og mennesket. Sådan har Luther sagt, men hvad hvis samtalen ikke længere føles fri eller ligefrem?« Sådan skriver Aarhus Domkirke på sin hjemmeside, når den skal promovere i alt syv arrangementer, som skal gentænke gudtjenestens form og »befri« den. Men hvad skal den egentlig befries fra, gudstjenesten? Ja, det giver jo næsten sig selv. Gudstjenesten skal, som de unge siger, pimpes.Det lyder også, som om man udfordrer højmessens kendte form: »Forvent et kalejdoskopisk mash-up af dansende kirketjenere, popsange og salmer, Michelin-nadver, nyskrevne bønner af danske forfattere og nye prædikener af aktuelle meningsdannere,« skriver stiftet på nettet.Sidstnævnte er for eksempel en prædiken i søndags med den kvindelige imam Sherin Khankan, som genererede en solid fordømmelse i visse kristne kredse.Jeg er nu selv stor tilhænger af, at man, som Luther skrev, ikke nøjes med gammel vin på nye sække og heller ikke ny vin på gamle sække, men derimod disker op med ny vin på nye sække. Som menighedsrådsmedlem i Sankt Jakobs Kirke på Østerbro stod jeg for eksempel i spidsen for et Halloween-arrangement, der strakte en aftengudstjeneste så langt, man kunne - og måske endda lidt til. Men det arrangement var også kun tænkt som et supplement. En kreativt tænketank. Det var ikke ment som et opgør med hele måden, kirken fungerer på. Lidt som når DR laver en stor indsamling.Det er bare for at hjælpe de fattige endnu mere - det er ikke et opgør med ulandsbistanden eller et forslag om, at den som sådan erstattes af et game-show.Aarhusianerne går selveste højmessen efter i sømmene. De vil tilsætte den noget - og måske i virkeligheden helst erstatte den med noget helt andet? Den tanke er bestemt ikke forbudt. Og ligesom det kan være pædagogisk at lade skolebørn skrive deres egen »nye« grundlov, vil mange kirkegængere nok vågne op, når de ser højmessen stillet på hovedet.Men problemet med »fornyelsen« ligger samtidig også præcis der. At man overhovedet mener, at der er noget galt med højmessen.For måske har alt det nye, man pimper den med, slet ikke så meget med Gud at gøre. Det er lidt ligesom, når mange københavnere roser Absalons Kirke på Vesterbro: »Nøj, hvor er den kirke bare blevet fed, mand!« Jep - for den er lukket. De jubler over et beboerhus.Grundpræmissen for befrielsen af gudstjenesten er, at man påstår, at folkekirken har en forkert eller kedsommelig højmesse. Det er muligt. Men derfor skal man ikke vende vrangen ud på sig selv for at please. Det er nemlig lidt, som om man lader verden komme udefra og ind i kirken i stedet for at lade budskabet inde fra kirken komme ud. Og så er man i gang med det stik modsatte af en befrielse af gudstjenesten - så er man snarere i gang med at kuppe højmessen.Teatrets tilgang kan, rent kunstnerisk, undre, eftersom der jo er et gammelt mundheld blandt skuespillere: Man må aldrig bare må tage en sjov hat på. Professionelle skuespillere udtrykker nemlig karakterer.Dilettanter? De leger bare klæd-ud.Det er det egentlige crux.Kirken må ikke sælge udSkal folket ind til Gud? Eller skal Gud ud til folket? Men på det punkt ligger kirkens opgave sådan set fast siden oldkirken.Kirken skal ikke fortynde evangeliet, den skal forkynde evangeliet. Og den skal kun lukke folkeligheden ind i den udstrækning, det faktisk styrker forkyndelsen. Da Luther skrev salmer på sømandsmelodier, virkede det vildt. Men det var netop stadig salmer.Det samme gælder, når man for eksempel arrangerer en jazzgudstjeneste - som i øvrigt aldrig har noget med en højmesse at gøre.Folkelighedens indtog skal være velkommen, men fremgangsmåden må aldrig være at sælge ud. Hvis man vil have flere i kirke, kan man godt erstatte salmesangen med popsange. Man kan for min skyld også indbygge en grillbar og en swingerklub i sideskibet. Men så er det bare ikke en kirke mere. Og kirkens krise er faktisk lige det modsatte. Den består ikke i, at kristendommen ikke er relevant mere, eller i at formen er kedelig. Krisen går ud på, at kirken alt for ofte ikke kan finde ud af at formidle, hvor vidunderlig troen kan være for hin enkelte, og hvor kategorialt afgørende protestantismen er for vores nation. Kirken er sommetider ved at brænde sammen i hittepåsomhed.Men den skal slet ikke »opfinde« en ny højmesse. Kirken skal snarere dyrke sine ritualer og traditioner til det inderste - og så lade dem overbevise befolkningen ved sin slående skønhed. Vi kender det alle sammen fra julegudstjenesten, hvor enkle toner af Bach spillet på en trompet kan føre os dybt ind i den kristne fortælling.En klassisk misforståelse kan måske tjene som illustration. Mange danskere, som ikke er så vant til at gå i kirke, tror, at en rigtig god præst er sådan en, der kan sige alverdens tankevækkende ting i en prædiken ovre i kirken. Hun kan finde på, kan hun. Men sandheden er, at en prædiken ikke er en fristil. Det er derimod en bibeludlægning - og ud af bibelteksten vokser prædikenen.Det er med andre ord Bibelens visdom, det handler om, ikke præstens fantasi. Hun er på sin vis bare den spirituelle ekspedient, der pakker nådegaven ind. Hun sætter sløjfe på evigheden.Det var vistnok Franz Kafka, som i sin dagbog skrev, at det »er let at finde på, men svært at finde«. Og det burde kirken lære af, når den skal »forny« sig. For at bringe evangeliet ud til befolkningen kan måske sammenlignes lidt med kunsten at koge en fond. Alle gode kokke - og alle gourmeter - ved, at fond er hjørnestenen i al velsmag. Og at den ikke bliver bedre ved, at man bare river en hel krydderihylde ned. Det gør den derimod, hvis man skærer ind til knoglen, bringer marven i kog - og så siden reducerer suppen. Dét intensiverer alt det gode, man faktisk allerede i forvejen har.Selv drømmer jeg om netop sådan en folkekirke. En kirke, hvor præster og biskopper ikke er bange for at stole på, at det betaler sig at koge det kristne budskab helt ind - og så lade det overbevise folket.Der er utrolig mange fakta og meget historie, som danskerne ikke længere er fortrolige med. Og det må ses som kirkens rå oplysningsopgave at informere befolkningen om, at muslingen på en Shell-tank faktisk er den samme som symbolet på pilgrimsvandringerne til Santiago i Nordspanien.Den formidling kræver ikke, at man ændrer muslingen, at man omlægger pilgrimsruten, eller at Shell-tanken vikles ind i guirlander. Det kræver bare, at man viser det frem, som allerede er der.Drop ikke traditionenGudstjenestens inderste, dens kristne kerne, burde faktisk blive befriet - nemlig fra falsk gøgl. Og det var, oven på katolikkernes mere og mere outrerede udskejelser, netop selve Luthers mission. Men det skal ske ved, at vi griber tilbage og gendanner det tabte - som ordet »re-formation« jo faktisk betyder. Vi skal ikke finde på noget nyt. Vi skal finde tilbage.Jeg er overhovedet ikke lukket for nytænkning. En relativt ny opfindelse er taizé-gudstjenesten, hvor man sammen synger ældgamle salmer, ofte på latin. Det tilfører troen en meditativ oplevelse og en dyb sanselighed. Men det sker ved, at man borer i traditionen, ikke ved at man dropper den. Et andet udmærket eksempel på nytænkning er det salmebogstillæg, som lige nu er under udarbejdning. Den fornyelse bliver netop et tillæg - noget, man kan vælge at tage med eller lade ligge.Måske er det følelsen af, at man vil af med højmessen, der provokerer mange? I Aarhus har man lavet »en ny trosbekendelse«, så den ligesom kommer up to date. For min skyld kan man godt kalde en klapsammen for en sandwich. Men det er måske lige lovlig flot, når man tænker på, at de ord, præsterne bruger i folkekirken i dag, har deres kraft, netop fordi man har sagt de samme ord ordret i mange Herrens år. Nogle af de ord, præsten siger - oversat til dansk - er faktisk over 2.000 år gamle.Det er der bare ikke så mange, der ved længere. Og det er snarere det, der er problemet.Kristian Ditlev Jensen er forfatter.Hvis man vil have flere i kirke, kan man godt erstatte salmesangen med popsange. Man kan for min skyld også indbygge en grillbar og en swingerklub i sideskibet. Men så er det bare ikke en kirke mere.

En gennemgang af årets danske drabssager er en nedslående affære.Ikke kun fordi antallet af dræbte ligger relativt højt -samlet set blev 53 personer slået ihjel ved drab, dødsvold og mordbrande i 2017.Året skiller sig også ud ved, at usædvanligt mange ofre var børn.2017 var blot ni dage gammelt, da de første børn blev fundet døde.I et velholdt parcelhus i udkanten af landsbyen Ulstrup sydvest for Randers fandt politiet 9. januar ligene af seks personer.Der var tale om husets beboere, og efterforskerne kunne hurtigt konstatere, at det var faren, den 45-årige itkonsulent Morten Nielsen, der havde taget sin 42-årige hustru og parrets fire børn med sig i døden.Josefine var 16, Magnus 11, Cirkeline 6 og Marius blot 3, da deres far tog den nærmest ubegribelige beslutning om at slå sin egen familie ihjel.I de efterfølgende måneder fortsatte uhyrlighederne andre steder i landet.I Haderslev var det drengen Noah på halvandet, der 6. februar blev tæsket til døde.Ifølge politiet af en mandlig bekendt af familien. I Nordsjælland kvalte to mødre deres børn. Og i en lejlighed i københavnerforstaden Brønshøj gentog en 38-årig mand i april nærmest den forbrydelse, som østjyske Morten Nielsen havde begået tre måneder forinden.Forældrene står bag børnedrabPå den måde hober sagerne om dræbte børn sig op. Og ved årets udgang står det klart, at samlet set 12 børn er blevet slået ihjel. Til sammenligning lå tallet i 2015 og 2016 på henholdsvis to og otte.Et gennemgående træk ved børnedrab i Danmark er, at forældrene typisk står bag. Men hvad er det, der får en person til at foretage så vanvittig en handling som at dræbe sit eget barn -og i nogle tilfælde hele sin familie? Psykiater Henrik Day Poulsen fortæller, at familiedrabsmænd - måske lidt overraskende - meget sjældent er sindssyge. Men at der typisk er tale om personer med afvigende personlighedstræk. De er ofte meget selvcentrerede, ærekære og særdeles temperamentsfulde.»Den her type mennesker er meget dårlige til at tackle konflikter og har svært ved at klare ydmygelse. Eksempelvis i forbindelse med en skilsmisse eller ved jalousi.Hvis der så også er alkohol eller stoffer indblandet, kan folk blive utilregnelige,« siger Henrik Day Poulsen.Moren hørte skuddeneI afdelingen for personfarlig kriminalitet i Københavns Politi efterforsker man på tredje måned det barnedrab, der umiddelbart stikker mest ud. D et drejer sig om likvideringen af den 16-årige Servet Abdija, der ved 20-tiden 16.oktober blev skudt ved sit hjem i Ragnhildgade.Få meter fra gerningsstedet sad moren i familiens lejlighed og ventede på sin eneste søn, da seks skud lød. En gruppe mørkklædte og atletiske drenge eller mænd er set flygte fra stedet, men endnu er ingen anholdt.»Det tyder på, at drabet bunder i interne relationer.Men det er komplekst, og vi har fortsat ikke noget motiv,« siger drabschef Jens Møller Jensen.Mange uopklarede sager Ved årets udgang står politiet i det hele taget med flere uopklarede drabssager. På landsplan er gerningsmænd til otte drab fortsat på fri fod.Selvom mange af årets ofre var børn, var mænd fortsat den mest truede befolkningsgruppe med 31 dræbte. De resterende ti ofre var kvinder.I årets mest omtalte drabssag gik det da også ud over en kvinde. Ifølge politiet blev den svenske journalist Kim Wall dræbt og parteret, da hun i august ville interviewe Peter Madsen under en tur i hans ubåd.Endnu er det ikke klart, præcis hvordan Wall døde.Men på hendes krop fandt retsmedicinerne 15 knivstik, heraf 14 i underlivet.Med mindst 19 ofre er en kniv igen i år det mest benyttede drabsvåben./ ritzau/ Roskildevej 333 -2640 Hedehusene -hotelsvalen.dk -post@hotelsvalen.dk.Fakta: DRABENE I DANMARK I 2017I alt 53 personer blev slået ihjel ved drab, dødsvold eller mordbrande i Danmark i 2017. Ofrene fordeler sig på 44 sager, da der i nogle tilfælde er flere dræbte.Antallet af drab har de seneste ti år svinget mellem 29 og 54. I gennemsnit er 43,6 personer årligt blevet dræbt i perioden 2007-2016. Dermed er de 53 ofre i 2017 i den høje ende.Af årets 53 ofre menes fem af have været udsat for dødsvold, mens fire er døde i mordbrande. De resterende 44 betegnes som manddrab.Mange sager er dog endnu ikke færdigefterforsket, hvorfor der kan ske ændringer i opgørelsen.31 af de dræbte i år var mænd. Ti var kvinder, mens de resterende 12 var børn.To gange valgte en gerningsmand at dræbe hele sin familie. I Østjylland slog en 45-årig mand sin hustru og fire børn ihjel. I Brønshøj var det en mand på 38, der dræbte sin kone og tre børn.I to sager kvalte mødre deres små sønner. I en tredje sag mistænkes en rumænsk kvinde for at have dræbt sin spæde søn. Det er dog ikke lykkedes politiet at finde kvinden.Det mest benyttede drabsvåben i 2017 var kniv, som blev brugt til at dræbe mindst 19 personer. I mange tilfælde har politiet afvist at fortælle, hvordan ofre blev slået ihjel, eller også vides det endnu ikke.Mindst 21 af ofrene var i familie med gerningsmanden eller havde en kæresterelation til vedkommende.Mindst tre drabsmænd valgte efter forbrydelsen at begå selvmord. En mistænkt gerningsmand døde selv i forbindelse med en mordbrand, hvor en gruppe slap væk. I årets drabsstatistik er han talt med som offer.17 af de 53 drab blev begået i København. Det gør Københavns Politi til den politikreds med flest drabssager i 2017. I den anden ende ligger Bornholms Politi, der kan se tilbage på et år helt uden drab.I otte sager er den eller de formodede gerningsmænd endnu ikke blevet anholdt.I København gælder det blandt andet to sager om bandedrab.Kilder: Ritzaus egen opgørelse samt de 12 politikredse.DE SENESTE TI ÅRS DRAB2017: 53 drab 2016: 50 drab 2015: 42 drab 2014: 54 drab 2013: 35 drab 2012: 29 drab 2011: 44 drab 2010: 42 drab 2009: 47 drab 2008: 54 drab Kilder: Ritzau og de 12 politikredse.Særligt tallet fra 2017 skal tages med forbehold, da flere af sagerne endnu ikke er færdigefterforsket.
DRAB I 2017 På Nørrebro hørte en mor sin søn blive likvideret, men typisk er det forældrene selv, der slår deres børn ihjel. I det forgangne år er 12 børn blevet dræbt .
Den 75-årige Kay Seitzmayer træder ud i solen foran H&amp;M på Strøget i København og tager et par nye solbriller på.Det er ellers ikke så tit, han shopper.»Modsat min kone køber jeg ikke særlig meget tøj,« siger han og smiler til hustruen Kirsten Seitzmayer.Han er iført stråhat, en lidt slidt blazer, cowboybukser og en forvasket sort T-shirt med et billede af Eric Claptons gamle band, Cream.»Vi er fyldt op hertil med tøj,« siger han og peger på sin hals. »Hver gang en butik bliver nedlagt, så åbner der en ny tøjbutik. Folk er fyldt op.« Noget tyder på, at han har ret.Salget af tøj falder og falder - både i Danmark og i resten af Vesten. Revisionshuset Deloitte udsender hvert år en ' modeanalyse', som undersøger den danske modebranche.Årets udgave er netop udsendt, og den viser, at forbrugerne køber mindre tøj.I 2007 brugte hver danske husstand i gennemsnit 18.000 kroner på beklædning, fodtøj og tilbehør hvert år - i 2015 var tallet faldet til 13.000 kroner. Især forbruget af dametøj og børnetøj er faldet.»Det almindelige forbrug har ligget rimelig stabilt, men indekset for tøj, sko og smykker har haft negativ vækst siden 2012,« siger Morten Gade Steinmetz, der er partner i Deloitte.Danskerne køber altså stadig biler, sodavand og lamper - men mindre tøj.En del af faldet skyldes nok, at netbutikker, som Zalando, Boozt og Amazon har fået bedre fat (deres markedsandel er ikke inkluderet i Deloittes tal), men det er næppe hele forklaringen, for selv om arbejdsløsheden falder, lønningerne stiger, og renten er lav i den vestlige verden, køber forbrugerne mindre tøj i både Frankrig, Tyskland, Sverige og USA.Indtjeningen falder hos giganter som H&amp;M og Zara, Macy's og Nordstrom, og i Storbritannien er forbruget af tøj på det laveste niveau i 20 år.»Forbrugerne flytter deres penge væk fra beklædning i et omfang, vi aldrig har set før,« konkluderede den amerikanske bank Morgan Stanley for nylig i en undersøgelse, og i december svarede hele 67 procent af modebranchens topdirektører i en stor McKinseyrapport, at branchen har det hårdt.Det underlige er, at ingen præcis ved hvorfor.Skyldes det finanskrisen? Internettet? Eller det lune vintervejr, som nogle i modebranchen mener (Morgan Stanely har faktisk regnet på det med vejret, og det viser sig, at nedbør og temperaturudsving ikke kan forklare det vigende tøjsalg).Eller måske har Kay Seitzmayer bare ret: Folk er fyldt op med tøj. Måske er tøj bare ved at gå af mode.Information har kigget i rapporter og talt med en række eksperter, der til sammen peger på tre mulige forklaringer på, hvorfor forbrugerne i Vesten køber mindre tøj.1 Vi udtrykker vores identitet mere gennem oplevelser, mad og sociale medier og mindre gennem tøj»Jeg har 20 jakker. Det er vel ret mange?,« griner 24-årige Lærke Elv, som Information møder på Strøget med favnen fuld af poser.»Jeg tror, jeg bruger 3.000 kroner på tøj hver måned,« siger hun. »Tøj er med til at afspejle, hvem jeg er som person. Det er det, folk ser først efter dit ansigt. Ja, jeg kan godt lide musik, og jeg er glad for at lave mad, men det kan folk jo ikke se.« Sådan har det altid været. »Tøj er identitetsarbejde,« som adjunkt på Designskolen Kolding, Else Skjold, siger. Men noget tyder på, at tøjets betydning for identitetsdannelsen er blevet mindre.Undersøgelser i både Storbritannien og USA viser, at forbrugerne - især de unge - bruger flere penge på oplevelser og færre penge på ting. Måske har de bare fået nok. Det tror IKEA-chef Steve Howard i hvert fald.»I Vesten har vi nok nået til ' peak stuff',« sagde han sidste år, og herhjemme kan Danske Bank se en lignende udvikling.»Når vi spørger folk, hvad de drømmer om, svarer de: ' Jeg vil gerne holde mere fri eller rejse',« siger privatøkonom i Danske Bank Louise Aggerstrøm Hansen. »Folk drømmer ikke om varer.« Danskerne går til gengæld mere på restaurant end nogensinde før, og nogle har ligefrem kaldt mad »det nye mode«, fordi, kokke er blevet en slags rockstjerner, og Instagram flyder over med billeder af hjemmelavede pastaretter og morgenkaffe.Meget tyder på, at beklædning har fået en mindre central betydning for den moderne identitetsdannelse - og at de sociale medier puster til tendensen.»Tøj har selvfølgelig ikke mistet sin betydning, men det er blevet mindre væsentligt, når identitetsdannelsen ikke kun foregår på gadehjørnerne, men i høj grad online,« siger Ruth Adams, der underviser i kulturarv og subkultur på King's College i London.Livet på de sociale medier gør ikke beklædning ligegyldigt - der skal trods alt være »en sammenhæng mellem, hvad man udstiller i det fysiske og i det virtuelle rum, hvis man skal fremstå troværdig«, som Søren Østergaard fra Center for Ungdomsforskning, forklarer - men onlinelivet flytter alligevel fokus en anelse væk fra tøj.Som 15-årige Mathias Bisgaard siger, da Information møder ham på Strøget, hvor han er på jagt efter en ny T-shirt: »Folk bliver mere og mere dovne. De kigger på deres telefoner og sidder derhjemme, de kommer ikke udenfor og viser sig.Sådan har jeg det i hvert fald. Jeg er afhængig af min PlayStation og min telefon.«.2 Modebranchen er gået i stå - skinny jeans har været på mode i 10 år, så der er ingen grund til at købe nytEn anden mulig forklaring er, at modebranchen simpelthen er gået i stå. De tætsiddende cowboybukser, skinny jeans, har været på mode i 10 år uden at blive erstattet af en ny buksebølge - og det er et problem for modebranchen.»Skinny jeans dræber modeindustrien« skrev Bloomberg forleden, for som den amerikanske modeanalytiker Maria Mendelsberg sagde til Washington Post sidste år: »Hvis du kigger i dit skab og ser, at folk stadig går i de samme ting, så er der ikke et incitament til at gå ud og købe nyt.« Der kommer ikke for alvor noget nyt-nyt, og det passer dårligt med modebranchens raison d'être: Hele tiden at opfinde nye ting, som forbrugerne bare må have fat i. Morgan Stanley mener, at manglen på nye trends er »den mest plausible forklaring« på det vigende tøjsalg.Men det rejser et nyt stort spørgsmål: Hvorfor er modeindustrien blevet mindre kreativ? »Ja, det er svært at sige, men jeg vil gerne komme med et gæt,« siger Erik Hansen-Hansen, der er lektor på Kunstakademiets Designskole. »Vi ved, at gennemsnitsalderen i et samfund påvirker modeskift, og gennemsnitsalderen i Vesten falder og falder. Det skaber en situation, hvor moden er mindre omskiftelig. Ældre tenderer til at være mere konservative, og når årgangene er små, er subkulturer også mindre markante.« Så fordi der er flere ældre og færre yngre i Vestens befolkningspyramider, bliver samfundene mindre nytænkende.Den britiske avis The Guardian bemærkede allerede i 2014, at nutidens ungdomsbevægelser er mindre markante, end hippierne og punkerne var det - og deres tøj er mindre tydeligt.»Mods, punks, soulboys, metalers, goths, hippies: Der var engang, hvor unge mennesker med deres påklædning gjorde det klart hvilken stamme, de tilhørte, og hvilken musik, de hørte. Sådan er det ikke længere,« skrev The Guardian. Der findes ikke et moderne svar på nittelæderjakken eller trompetbukserne, og det skaber måske en »mangel på ideer, der trænger ned i popkulturen«.Der er til gengæld ikke mangel på tøj i verden.Tværtimod. Det britiske analysebureau Kantar har regnet ud, at hver brite - mand, kvinde og barn - i gennemsnit købte 60 stykker tøj om året i 2015. Den globale modeindustri omsætter for 16 trillioner kroner om året - hvis den var et land, ville den være verdens syvende rigeste nation.»Der er alt, alt for meget tøj,« siger Else Skjold fra Designskolen Kolding. »Vi taler om en massiv overproduktion.« Men nu er tøjkurven altså knækket. Og det er måske ikke så underligt, for hvis væksten skal fortsætte hvert år, skulle forbrugerne købe 61 stykker tøj næste år, 62 året efter. I stedet ser det ud til, at mange har skruet ned til 59 eller 58 pr. år - og så falder væksten selvsagt.»Modebranchen er en fortsættelse af en industritankegang, hvor lineær vækst og masseproduktion er godt,« siger Else Skjold. »Men der er kommet en mathed i systemet, både hos forbrugerne og hos virksomhederne. Snart kommer der begrænsninger på, hvor mange råmaterialer, man kan bruge - de store nye økonomier vil også have tøj, og der er kun så mange bomuldsmarker på kloden.« Men noget tyder på, at forbrugerne har taget den grønne agenda til sig - ja, det er faktisk den tredje forklaring på det vigende tøjsalg:.3 Flere køber tøj i små nichebutikker og i genbrugHver eneste person, som Information talte med på Strøget, køber tøj i genbrugsbutikker.For som de to venner Emil Ask på 24 år og August Synnestvedt på 23 år, forklarer: »Det handler ikke om mærkerne mere - det er folk ligeglade med,« siger August Synnestvedt.Emil Ask supplerer: »Nej, nej, det er ligemeget, bare det sidder godt.« Det er en generel tendens: »Vi bruger jakken en sæson mere, giver noget videre til venner og køber i vintagebutikker,« siger Morten Gade Steinmetz fra Deloitte.Og det gælder især de unge.»Secondhand fylder meget, især for dem, der går på stx (det almene gymnasium, red.),« siger Søren Østergaard, der skriver på en bog om gymnasieunge. »De er ikke vokset op med energikrise, men med global opvarmning, og de er bevidste om, hvilket aftryk de sætter.Især pigerne.« Der findes dog stadig folk af den gamle skole - blandt andet Kirsten Seitzmayer på 68 år, som står på Strøget sammen med sin mand, Kay Seitzmayer.»Tingene holder i fem år, så kommer der til at være noget kikset over det, og så man kan lige så godt lade være at gemme det. Smid lortet ud.« Hun griner.»Ja, jeg køber meget tøj. Jeg køber det også som trøst. Jeg fylder skabene og smider det gamle ud. Og jeg elsker det.«.cben@information.dk Når vi spørger folk, hvad de drømmer om, svarer de: ' Jeg vil gerne holde mere fri eller rejse'. Folk drømmer ikke om varer Louise Aggerstrøm Hansen Privatøkonom, Danske Bank.
I næste uge åbner Københavns modeuge, men tøj er ikke, hvad det har været. Tøjsalget falder og falder, og ingen ved rigtigt hvorfor.
@clausberg_ cph Skateboarding i Kødbyen # cphopen2017

Blot få timer efter, at Sydsjællands og Lolland-Falsters Politi har offentliggjort videomateriale af en mistænkelig bil, der er set på det tidspunkt, hvor Emilie Meng forsvandt, tikker det ind med nye henvendelser i sagen.Det fortæller efterforsker Søren Ravn-Nielsen.»Vi har fået en del henvendelser allerede, som vi nu går i gang med at kigge på for at se, om det kan bringe os videre i efterforskningen,« siger han til Berlingske.Efterforskeren kender på nuværende tidspunkt ikke det præcise antal, men der er tale om »en hel del«, oplyser han.Tirsdag middag offentliggjorde politiet billeder og en video af en lys personbil, som ses køre rundt ved Korsør Station kl. 4.07 søndag morgen 10. juli 2016.»Et vigtigt spor«Det er meget præcist omkring det tidspunkt, hvor Emilie Meng sidst er set i live. Den dengang 17-årige pige er sidst fanget på overvågningsvideo fra stationen kl. 4.Og netop derfor er oplysningerne om personbilen og dens ejer på nuværende tidspunkt centralt i sagen.»Det er et vigtigt spor på den måde, at vi jo ikke ved, om det er gerningsmandens bil eller en bil, der havde et helt andet formål på stationen,« siger Søren Ravn-Nielsen.Selv om politiet flere gange har opfordret vidner og personer, der har været i området omkring stationen tidligt om morgenen søndag 10.juli 2016, til at henvende sig, har man ikke været i kontakt med føreren af den lyse personbil.Politiet har fået hjælp i udlandetOplysningerne fra videomaterialet har været længe undervejs, fordi kvaliteten har været så dårlig, at Sydsjællands og Lolland-Falsters Politi har måttet trække på både danske og udenlandske eksperter for at tyde detaljerne omkring bilen. Søren Ravn-Nielsen ønsker ikke at præcisere, hvilke kræfter man har trukket på i sagen.Kan du forstå, hvis der sidder folk derude, der synes, politiet har handlet langsomt i den her sag? »Der foregår rigtig meget efterforskning i denne sag og har gjort det lige fra starten. Dette er et hjørne, som har været dyrket sammen med en lang række andre ting. Så det har intet at gøre med, at det er blevet syltet, eller at der ikke er sket noget. Der har været arbejdet med det siden 10.juli,« siger Søren Ravn-Nielsen.Lys HyundaiDer er ifølge politiets overbevisning tale om en lys personbil - sandsynligvis af mærket Hyundai I30 eller en model, der ligner den.Næste skridt bliver nu at gennemgå de henvendelser, som tikker ind om bilen.Ud over den lyse personbil arbejder politiet desuden på flere andre spor.Blandt andet undersøger man fortsat oplysningerne fra de telemaster, der er i området, for at kortlægge, hvilke mobiltelefoner der har været aktive på tidspunktet for Emilie Mengs forsvinden.Der pågår desuden fortsat retsmedicinske undersøgelser, men resultaterne af dem vil politiet ikke ud med.»Der er nogle ting, som vi er nødt til at vide alene og sammen med gerningsmanden.Vores primære hensyn er efterforskningen her,« siger efterforskningslederen.Emilie Meng forsvandt 10. juli 2016, da hun var på vej hjem fra en fest.Hun fulgtes med to veninder til Korsør Station, men ville derfra selv gå de få kilometer hjem til forældrenes hus. Her dukkede hun dog aldrig op.Et halvt år efter, juleaftensdag 2016, blev liget af Emilie Meng fundet i en sø ved Borup nord for Ringsted.annj@berlingske.dk 
Billederne af en lys personbil, som er set på Korsør Station på det tidspunkt, hvor Emilie Meng forsvandt, er et »vigtigt« nyt spor, mener politiet.
I TV Avisen på DR1 (25.01.) var der et indslag med en for længst glemt V-politiker, Eva Kjer Hansen, der argumenterede stærkt imod de foreslåede stramninger mht. maskeringer - burkaer, falske skæg, masker m. v., som misdædere kan skjule sig bag. Den slags er hysteri, kunne man forstå.Man tager sig til hovedet.Jeg kunne godt tænke mig at vide, hvad fru Hansen vil sige, den dag en maskeret terrorist - f. eks. iført en burka - havde haft held til at tage livet af et antal uskyldige mennesker med en bombe på et marked i en biograf her i Danmark. En ting er, at burkaer og andre slørende muslimske gevandter ikke hører til her i Danmark - noget andet er, at disse kostumer kan blive - og bliver - misbrugt.Der findes simpelthen ikke bedre skjulesteder for en muslimsk-radikaliseret terrorist.Men den slags har Eva Kjer Hansen og hendes ligesindede sikkert ikke fantasi nok til at forestille sig, endsige tænke over.Hvornår ser vi nogle skæggede julemænd fyre en bombe af i Magasin? Eller en burka-dame hive maskingeværet frem? Maskeringer - hvad enten det er juleskæg eller andet - hører hjemme inden for hjemmets fire vægge og ikke på gaden.Odd Høyholm Dalstrøget 101 Dyssegård.

Det vakte opsigt, da skolelederen på Vamdrup Skole i Kolding Kommune for nylig fortalte, at han havde indført en regel om, at rygende lærere havde fået tilladelse til at ryge to cigaretter uden for skolens matrikel i løbet af arbejdsdagen, mod at lærerne så fik lagt 15 minutter oven i den daglige arbejdstid. Danmarks Lærerforeningens formand Anders Bondo Christensen protesterede og kaldte her i avisen reglen for lovstridig.Eksemplet på indskrænkning af rygernes frihed er langt fra enestående.21 kommuner har indført skrappe rygeregler for deres medarbejdere.I tre ud af de 21 kommuner -Struer, Fredensborg og Lemvig -er der ikke så meget at rafle om. Her er rygning totalt forbudt i arbejdstiden -også ved hjemmearbejde i egen bolig og i selvbetalte pauser. I 18 af de 21 kommuner er der forskellige undtagelser, viser en rundringning til kommunerne, som BT har foretaget på baggrund af en oversigt fra Kræftens Bekæmpelse over kommuner med røgfri arbejdstid.Skriftlig aftaleI Esbjerg Kommune kan rygende medarbejdere for eksempel indgå en skriftlig aftale med deres nærmeste leder om at forlænge deres arbejdsuge fra for eksempel 37 til 39 timer, hvis medarbejderen insisterer på at holde én-to rygepauser om dagen. Medarbejderen skal ryge uden for kommunens matrikler eller på anviste steder, for eksempel et afsides liggende rygeskur på matriklen, oplyser udviklingschef i Esbjerg Kommune Birgitte Stenderup.I Esbjerg Kommune har medarbejdere, der er ansat på flekstid, tilladelse til at flekse ud for at ryge.Medarbejderne skal registrere deres rygepauser digitalt i en tidsbank, så rygepauserne modregnes i arbejdstiden.»I Esbjerg Kommune betragter vi rygning som et privat ærinde, ligesom hvis en medarbejder flekser ud en halv time for at handle i arbejdstiden,« siger Birgitte Stenderup.I andre kommuner, som eksempelvis Guldborgsund Kommune er det ikke tilladt at flekse ud for at ryge, men medarbejdere på flekstid i Guldborgsund Kommune må godt flekse ud for tage deres bil på værksted en time eller to. Når formålet med at flekse ud er et andet end en rygepause, betragter kommunen det nemlig som privat tid, og så må medarbejderen gerne ryge.Rygning og uniformI en række kommuner, som eksempelvis Syddjurs Kommune, er der nedlagt forbud mod, at medarbejdere med selvbetalte pauser ryger i uniform eller beklædning, der signalerer et tilknytningsforhold til kommunen.»Hos os skal medarbejdere med selvbetalte pauser omklæde til privat tøj eller tildække deres uniform samt forlade matriklen for at ryge.Vi er blandt de kommuner, der har de skrappeste regler. Medarbejdere med flekstid kan for eksempel heller ikke flekse ud på en hjemmearbejdsdag i eget hjem for at ryge,« siger HR-chef i Syddjurs Kommune Heine Dyppel.Det er som oftest Vej-og Parkmedarbejdere på 3F-overenskomst, der har selvbetalte pauser. I Guldborgsund Kommune er man knap så skrap som på Syddjurs. Her nøjes kommunen med at henstille til, at medarbejdere med selvbetalte pauser ikke ryger i uniform eller andet arbejdstøj, der kan henvise til kommunen.Junglen af særregler og undtagelser får Kræftens Bekæmpelse til at anbefale, at samtlige 98 kommuner laver et rent snit.»Vi mener, at al arbejdstid uden undtagelser skal være røgfri. Der er brug for ens regler for alle medarbejdere, ellers giver det anledning til en masse diskussioner,« siger Niels Them Kjær, projektchef for tobaksforebyggelse i Kræftens Bekæmpelse.Martin Ågerup, direktør for den borgerligt liberale tænketank Cepos, er lodret uenig. Det er udtryk for en ' totalitær tankegang' at forbyde vokse mennesker at ryge i eget hjem, mener han.tham@bt.dk amab@bt.dk )Er det o. k. at forbyde rygning i eget hjem i arbejdstiden? Er det o. k., at rygere på nogle kommunale arbejdspladser skal registrere, at de flekser ud for at tage en rygepause? Nej, det er helt hen i vejret.Det er en krænkelse af privatlivets fred. Folk må da selv bestemme, hvad de laver inden for hjemmets fire vægge. Nej, det synes jeg ikke. Vi har alle sammen brug for en pause en gang imellem, måske fem minutter per time. Nogle bruger de fem minutter på at strække benene, nogle tager en kop kaffe med en kollega, mens andre tager en rygepause. Den er da helt gal. Det er ikke måden at hjælpe rygere til at kvitte tobakken. Tværtimod. Det vil få folk til at reagere med protest.Rygerne er i forvejen et jaget folkefærd. Hvad du gør i eget hjem, skal din arbejdsgiver altså ikke blande sig i. Alle har vaner, og jeg tror faktisk, at folk bliver mindre produktive, hvis de ikke må udfolde deres vaner. Ja, det synes jeg faktisk er helt i orden. Det er helt fair, at folk selv må betale deres rygepauser.Min kæreste har en kollega, der ryger. Det tager hende cirka 20 min. at ryge en cigaret, fordi hun skal have overtøj på, forlade matriklen, ryge cigaretten og vende tilbage til arbejdspladsen. Så jeg synes ikke, at en rygepause er det samme som at drikke en kop kaffe. På den ene side er det i orden, at arbejdsgiveren sætter rammerne for, hvad der er tilladt i arbejdstiden. På den anden side er det problematisk at gribe ind i folks private hjem. Hvis det handler om, at den kommunale arbejdsgiver gerne vil sikre sig, at medarbejderen er produktiviv og ikke holder rygepauser, synes jeg ikke, argumentet holder, for hvad så hvis medarbejderen, der har en hjemmearbejdsdag, rejser sig fra arbejdscomputeren for at sætte en vask over? Kan man ikke lave en undtagelse for dem, der arbejder hjemme nogle gange? Jeg tror egentlig, jeg synes, det er diskriminerende. Andre medarbejdere bruger måske tid på at gå på nyhedssites, Facebook eller snakker privat med kollegerne ved kaffemaskinen, og de bliver ikke trukket i tid. i stedet for at gøre folks arbejde op i tid bør man fokusere på, om medarbejderne løser deres opgaver. Det handler om tillid.Fakta: Syddjurs KommuneMedarbejdere på flekstid må ikke flekse ud for at ryge.Medarbejdere med selvbetalte pauser må ryge i disse pauser, men ikke i uniform/ kommunens tøj eller på kommunens matrikler.Uniformen skal tildækkes.Medarbejdere med flekstid må ikke ryge i eget hjem i arbejdstiden, hvis de har en hjemmearbejdsdag.Esbjerg KommuneESBJERG Udgangspunktet er, at arbejdstiden er røgfri.Medarbejdere, for hvem det er meget vigtigt at ryge, kan indgå en skriftlig aftale med nærmeste leder, hvis arbejdet tillader det. Der kan for eks.indgås aftale om, at medarbejderen holder en-to rygepauser om dagen mod at forlænge sin ugentlige arbejdstid tilsvarende, for eksempel fra 37 til 39 timer. Medarbejderen skal ryge uden for kommuners matrikel eller på anviste steder.Medarbejdere på flekstid kan flekse ud for at ryge. Medarbejderen registrerer digitalt i deres tidsbank, at man er flekset ud (for at ryge). Rygning betragtes som et privat ærinde, ligesom hvis en medarbejder flekser ud en halv time for at handle i arbejdstiden.Medarbejdere med selvbetalte pauser må godt ryge. Det skal ske uden for kommunens matrikel og må ikke ske i kommunens uniform/ tøj.Holbæk KommuneMedarbejdere på flekstid kan ikke flekse ud for at ryge Medarbejdere med hjemmearbejde må ikke ryge i arbejdstiden i eget hjem, medarbejdere må ikke flekse ud for at holde en rygepause i eget hjem. Er arbejdstiden i eget hjem for eksempel sat til 8-15 en given dag, kan der først ryges efter 15.Medarbejdere med selvbetalte pauser må godt ryge i disse pauser. Rygning må ikke finde sted på kommunens matrikler eller i uniform/ beklædning, der kan identificeres med Holbæk Kommune. Kommunen henstiller til, at medarbejderne ikke ryger i de selvbetalte pauser.Guldborgsund KommuneMedarbejdere på flekstid må ikke flekse ud for specifikt at tage en rygepause. Medarbejdere på flekstid må godt flekse ud for for eksempel at tage bilen på værksted i to timer. I denne private tid (ikke-arbejdstid) må der godt ryges.Medarbejdere med hjemmearbejde må principielt ikke ryge i eget hjem i arbejdstiden og kan ikke flekse ud for at tage en rygepause i eget hjem. Bliver ikke kontrolleret.Medarbejdere med selvbetalte pauser må gerne ryge i disse pauser. Kommunen henstiller til, at det ikke sker i uniform eller andet arbejdstøj, der kan henvise til kommunen.Den 14. januar fremlagde Kommunernes Landsforening (KL) udspillet ' Forebyggelse for fremtiden'. Heri anbefaler KL, at ' kommunerne tager stilling til at indføre røgfri arbejdstid for kommunens medarbejdere'.Gule kommuner Arbejdstiden er som udgangspunkt røgfri, men kommunerne har undtagelser for eksempelvis personer på flekstid, ansatte med selvbetalte pauser samt hjemmearbejde.Røde kommuner Al arbejdstid er røgfri -også hvis medarbejderen har en hjemmearbejdsdag i egen bolig, eller hvis medarbejderne har en overenskomst med selvbetalte pauser.KRÆFTENS BEKÆMPELSE: Al arbejdstid skal være røgfriJunglen af undtagelser i kommunernes rygepolitik er ét blandt en række gode argumenter for at indføre røgfri arbejdstid -også ved hjemmearbejde og i selvbetalte pauser -i alle kommuner, lyder det fra projektchef for tobaksforebyggelse i Kræftens Bekæmpelse Niels Them Kjær.JA »Der er brug for ens regler for alle medarbejdere, ellers giver det anledning til en masse diskussioner. Men vi synes ikke, at man skal bruge en masse ressourcer på at kontrollere, om rygereglerne bliver overholdt, for eksempel i de grænsetilfælde, som folk gør sig lystige over. Det klassiske eksempel er åmanden, som slår søgræs i kommunernes åer og vandløb. Jeg synes ikke, man skal tage ud at kontrollere, om han ryger på sin pibe, når han holder frokostpause. Det handler om gensidig tillid.« Han tilføjer, at røgfri arbejdstid understøtter, at folk får et sundt liv. Men er det rimeligt at knægte den enkelte borgers lyst til for eksempel at ryge i eget hjem, mens han arbejder, for at forbedre folkesundheden? Ja, mener Niels Them Kjær og Kræftens Bekæmpelse.»Folk er på arbejde og får løn for at udføre en opgave. Men det handler ikke primært om effektivitetshensyn, men om at fremme sundheden blandt medarbejderne. Det handler i virkeligheden om, at arbejdsgiverne kerer sig om deres medarbejdere. Det er det vigtigste argument. Det næste er, at offentligt ansatte medarbejdere skal fungere som rollemodeller. En stor del af de kommunalt ansatte arbejder inden for sundhed, omsorg og pædagogik. De er rollemodeller for de borgere, de servicerer.« Er der ikke en risiko for, at man med de gode intentioner om at løfte folkesundheden, overskrider nogle principielle grænser for, hvad der er privat, og hvad en offentlig arbejdsgiver kan og skal blande sig i? »Jeg synes ikke, at de her enkelte-eksempler skal stå i vejen for at indføre røgfri arbejdstid i alle danske kommuner.«.BORGERLIG DEBATTØR: Uhørt indgreb i den personlige frihedDer findes ingen rimelige argumenter for at forbyde kommunalt ansatte at tage sig en smøg i eget hjem, hvis de for eksempel har en halv eller hel hjemmearbejdsdag. Sådan lyder reaktionen fra Martin Ågerup, direktør for tænketanken Cepos. NEJ At Kommunernes Landsforening i et nyt udspil anbefaler samtlige 98 kommuner at overveje dette eksempel, er grænseoverskridende, mener Martin Ågerup.»De legitime argumenter, der kan være for at forbyde rygning i arbejdstiden, er passiv rygning og det signal, man sender til omgivelserne, for eksempel i en lærer/ elev-relation.Men de argumenter bortfalder jo, når arbejdet udføres i eget hjem. Jeg synes, det er vigtigt at huske, at rygning altså er lovligt her i landet.« Martin Ågerup vender sig også mod argumentet om, at rygning skal ligge uden for arbejdstiden af hensyn til medarbejdernes produktivitet.»Cigaretter har fået en særstatus som ' det vil vi bare ikke have', og så opfinder man en masse argumenter for at gøre livet surt for rygerne,« siger han.Også Kræftens Bekæmpelses hovedargument om at indføre røgfri arbejdstid, fordi arbejdsgiverne ' kerer' sig om deres medarbejdere, er uholdbart, mener Ågerup.»Det er en autoritær måde at tænke på. I et frit samfund accepterer vi, at personer træffer personlige valg, der indebærer en risiko.Den risikovurdering ligger hos den enkelte og ikke hos arbejdsgiveren. I et liberalt demokrati forbyder man ikke lovlig adfærd, fordi man ikke stoler på folks egen dømmekraft. Det er jo en børnehavementalitet over for voksne mennesker, som i alle mulige andre situationer forventes at kunne træffe reflekterede beslutninger. Hvis en lærer har lyst til at sidde i sit private hjem og ryge en cigaret, mens vedkommende retter en stil, skal arbejdsgiveren da ikke blande sig i det.«.
RYGEREGLER 21 kommuner har indført røgfri arbejdstid for deres medarbejdere. Sådan tager arbejdsgivere vare på deres medarbejdere, siger Kræftens Bekæmpelse. Det er en umyndiggørende tankegang, siger borgerlig tænketank.
Berlingske kan i dag kortlægge, hvordan landets største kommuner, København, Aarhus og Odense, siden 2014 har brugt adskillige millioner kroner på projekter og indsatser, der har det primære formål at integrere flygtninge og indvandrere.Alene i 2017 har de tre kommuner tilsammen brugt mindst 150 millioner kroner på 113 forskellige integrationsprojekter-og indsatser, der hovedsageligt ligger ud over den lovpligtige indsats - altså projekter, som kommunerne ikke ved lov er tvunget til at drive.Omfanget og karakteren af de mange enkeltprojekter, som kommunerne støtter økonomisk, får eksperter og politikere til at så tvivl om, hvorvidt de mange millioner bruges på det rigtige.»Man kan stille sig selv det spørgsmål, om man får nok integration for pengene, eller om det i lige så høj grad er beskæftigelsesprojekter for dem, der driver dem,« siger udlændinge-og integrationsminister Inger Støjberg (V) og understreger, at der »ikke nødvendigvis« er noget galt med de enkelte projekter: »Men jeg mener, at man i kommunerne skal gå kritisk til værks og se på, hvor mange projekter der er, og om man kunne samle det lidt mere i stedet for at strø et tyndt lag sukker ud på en sukkermad.« Ifølge Torben Tranæs, økonomisk vismand og forskningsdirektør i forsknings-og analysecentret VIVE, er den store mængde integrationsprojekter et udtryk for, at der mangler et samlet overblik.»Der er mange mennesker beskæftigede med integration, men det er svært at få et samlet overblik over, hvordan projekterne virker og evalueres i de enkelte kommuner. Der kan være gode grunde til at eksperimentere. Men vi er nu dér, hvor der er behov for en mere sammenhængende strategi, hvor man koncentrerer sig om nogle færre ting, som man bliver dygtigere til,« siger Torben Tranæs.Festival og FacebookIndsatser som f. eks. ekstra danskundervisning i folkeskolen, midlertidig boligplacering af nyankomne flygtninge og indsatserne i det tre år lange integrationsprogram tæller ikke med i Berlingskes kortlægning. Gennemgangen af projekterne viser, at størstedelen af kommunernes penge går til indsatser rettet mod at få flygtninge og indvandrere i job.Derudover støtter kommunerne en række mindre tiltag på integrationsområdet. I Københavns Kommune har integrationsindsatsen ifølge en oversigt fra kommunen siden 2014 talt støtte til projekter som et cykelværksted, en kvindeklub, et mangfoldighedsplejehjem, byhaver, udflugter, undervisning i affaldssortering og en mangfoldighedsfestival.Der er ligeledes brugt 120.000 kroner på 24 Facebook-opslag i kampen mod social kontrol.I de to andre kommuner er der brugt markant færre midler end i København. I Odense er der f. eks. brugt alt fra 2,5 mio. kr. på at skaffe flere praktikpladser til flygtninge til 20.000 kr. på en familiedag på Fyens Væddeløbsbane.Ifølge Jacob Nielsen Arendt, forsknings leder i Rockwool Fondens Forskningsenhed, er de reelle effekter af projekterne på integrationsområdet ofte ukendte.»Vi bruger som samfund rigtigt mange penge på små, lokale projekter, hvor den viden, der måtte blive opsamlet, sjældent bliver spredt særligt godt og ofte slet ikke evalueret tilstrækkeligt. Lige nu fægter kommunerne lidt i blinde og bruger mange penge på indsatser, hvor det er svært at sige med sikkerhed, om de virker,« siger Jacob Nielsen Arendt: »Der er behov for at gå mere struktureret til værks.« På Christiansborg efterlyser Dansk Folkeparti og Liberal Alliance en oprydning i projekterne.Og ifølge Socialdemokratiets integrationsordfører, Mattias Tesfaye, er »det ikke midlertidige bevillinger, hvor halvdelen af pengene bruges på projektbeskrivelser, der løser vores integrationsproblemer« : »Vi skal passe på med at bestemme enhver detalje i de kommunale budgetter fra Christiansborg.Men jeg er generelt skeptisk ved en parallel integrationsindustri af søde, flinke, rare og kloge mennesker med alverdens forskellige projekter,« siger Mattias Tesfaye: »Jeg tror på det lange, seje træk. At det er de almindelige og bærende samfundsinstitutioner, der kommer til at få integrationen til at lykkes.«.Færre projekter i KøbenhavnI Københavns Kommune forklarer beskæftigelses-og integrationsborgmester Mia Nyegaard (R), der tiltrådte i oktober, at hendes egen forvaltning de seneste fire år allerede har ryddet op.»Vi har netop skåret ind og har sagt, at vi gerne vil have færre projekter og en mere strategisk indsats,« siger Mia Nyegaard: »Jeg har svært ved at forholde mig til, hvad man har gjort bagudrettet. Men jeg kan bare sige, at vi evaluerer alle de projekter, vi har kørende her i forvaltningen.« Siden 2014 har der på tværs af alle Københavns Kommunes forvaltninger været uddelt støtte til en række mindre integrationsprojekter som f. eks. et cykelværksted, byhaver, Facebookopdateringer og en mangfoldighedsfestival.Hvad siger du til kritikken af den type projekter? »Jeg mener, at integration er mange forskellige ting, og at en god integrationspolitik handler om en god beskæftigelsespolitik, en god kulturpolitik og en god socialpolitik. Én ting er, at det er godt, man kommer i job, men man får jo også et netværk og venner ved at komme i foreningslivet.« I Odense Kommune fortæller koncernchef Hanne Sørud fra beskæftigelses-og integrationsforvaltningen, at der allerede er »skåret godt ind til benet«. »Vi foretog en kæmpe turnaround for et år siden, og der røg en del fancy indsatser ud af huset. Nu fokuserer vi på det, vi ved, virker,« lyder det.Læs mere i Magasin side 4-7.jabj@berlingske.dk ,hejs@berlingske.dk Lige nu fægter kommu nerne lidt i blinde.Jacob Nielsen Arendt, forsknings leder i Rockwool Fondens Forskningsenhed.
I landets tre største kommuner er der alene i år afsat 150 millioner kroner til en broget skare på i alt 113 integrationsprojekter - ofte uden måling af effekten. Politikere og eksperter mener, at der er brug for en oprydning.
Vores dygtige sundhedspersonale gør sit yderste - og mere til - for at holde sammen på et økonomisk udsultet sundhedsvæsen, der rammes af den ene nedskæring og " effektivisering" efter den anden, men grænsen er for længst nået.Evindelige nedskæringer og det årlige produktivitetskrav på to procent har presset Sundhedsvæsenet så meget, at patienterne ikke får den omsorg, pleje og lægefaglige kvalitet, som de har krav på. Det er så grelt, at flere læger vurderer, at der er patienter, der dør som følge af travlhed.Denne negative udvikling med et håbløst underfinansieret sundhedsvæsen resulterer desuden i et tiltagende dårligt arbejdsmiljø for vores sygehusansatte, som er stressede og frustrerede over, at de ikke har tid til at udnytte deres faglighed fuldt ud.Den ellers nok så vigtige patientkontakt må vige for den rent instrumentelle behandling, når tiden er knap, og produktiviteten skal være høj. Bleer erstatter toiletbesøg, internetartikler erstatter jordemoderen ved fødselsforberedelse, og på mystisk vis erstatter Sundhedsplatformen lægesekretærerne Indtil nu har vi modvilligt affundet os med disse kendsgerninger, fordi vi bliver tudet ørerne fulde af, at vi som samfund ikke har råd til andet. Sandheden er dog, at vi snart køber kampfly til en samlet pris på 66 milliarder kroner, og at vi siden 2001 har brugt 16 milliarder på at føre krig - to klare eksempler på forkerte økonomiske og politiske prioriteringer.Det er glædeligt, at to-procents-kravet er droppet, men for at sikre kvalitet i vores sundhedsvæsen er det ikke nok at aflyse nedskæringerne - vi er nødt til at investere.Ved valget til regionsrådet den 21. november har du muligheden for at give udtryk for din utilfredshed med tingenes tilstand ved at stemme på Liste R - Kommunisterne.Vi kæmper side om side med de ansatte, patienterne og deres pårørende for et sundhedsvæsen, hvor ventelister og overbelægning er fortid, og hvor kvalitet - ikke produktivitet - er målet.Det er glædeligt, at to-procentskravet er droppet, men for at sikre kvalitet i vores sundhedsvæsen er vi nødt til at investere.
LÆSERBREV Der er skåret ind til benet indenfor sundhedsområdet. Det kan der laves om på ved at huske nedskæringspartierne ved de kommende valg til kommuner og regionsråd.
DR's "Sundhedsmagasinet" viderebragte 2/ 5 en dødsensfarlig myte, som indirekte er skyld i tusindvis af tidlige dødsfald hvert år. Oplysningen, der gives i programmet, er, at hele 75 pct. af luftforureningen i Danmark blæser ind fra Tyskland, og at kun 6,25 pct.kommer fra den danske trafik.Myten om de 6,25 pct. fra tra-fikken er åbenlyst for lavt, men den giver et meget bekvemt røgslør for vores myndigheder, som så ikke behøver at gøre noget ved problemet.Men den går ikke længere. Alle, der har opholdt sig på en trafikeret vej en kold vintermorgen, ved, hvor forureningen kommer fra.Forureningen kommer altovervejende fra tunge dieselkøretøjer, der kører rundt på vores egne danske veje.Den dødsensfarlige myte lever, fordi myndighederne arbejder med en ufuldstændig opgørelsesmetode, som slet ikke tæller ultra-fine sodpartikler fra dieselmotorer.Og det selv om netop disse ultrafine partikler - ifølge Aarhus Universitet, som står for målingerne - er de mest skadelige. Det fører til, at andelen af luftforurening, der kommer fra lokal trafik, systematisk undervurderes, fordi de ultrafine sodpartikler fra dieselmotorer ikke er med i opgørelsen.Så forstå mig ret: Tallet på de kun 6,25 pct. forurening fra tra-fikken i programmet er uden tvivl rigtigt for de partikler, der måles med den officielle metode. Men det er også helt utilstrækkeligt og i programmet decideret misvisende.For det er jo netop ultrafine partikler, DR's program omhandler, og det er dem, der måles i programmet.Små partikler skader mest For lige at skære det ud i pap: Myndighederne opgør ikke de ultrafine sodpartikler, der kommer ud af dieselmotorer lokalt, og som er de allermest skadelige. Og derfor er tallet på 6,25 pct. fra dansk trafik og hele 75 pct. "fremmed" forurening grundlæggende misvisende.Konsekvensen er, at de officielle tal for dødsfald fra trafikforurening er alt for lave. I København siger de officielle tal, at ca. 20 mennesker årligt dør af forurening fra trafikken. Men når man spørger forskere og eksperter, hvad deres reelle vurdering er, så er der faktisk enighed om 300-500 dødsfald om året i København (Politiken 26. marts 2014). Der er altså mørketal på op mod 25 gange flere døde end de officielle tal.Fra et program på DR's svenske søsterkanal SVT (29. april 2017) ved vi desuden, at ny forskning påviser dieselskader på børns hjerner i de europæiske byer. Og endelig ved vi efter dieselgate, at bilfabrikanterne lyver for offentligheden om de reelle udledninger af den giftige dieselos.Med de oplysninger er det uforståeligt, at myndighederne ikke er i fuld gang med at skaffe et vidensgrundlag for en kriseindsats og/ eller forbud mod dieselkøretøjer.Men der laves ikke tilstrækkelig indsamling af data, og ingen har fundet på at bede om en redegørelse med den nye viden og forskning på området. Tilgangen fra myndighederne synes at være, at vi gør, som vi plejer, selv om intet er, som det plejer.Flere dieselbiler i trafikkenOg imens stiger andelen og antallet af dieselbiler år for år, fordi vi i Danmark med vores afgifter aktivt tilskynder til at køre diesel.Jeg kan ikke lade være med at tænke, at vi med vidtåbne øjne går ind i en gigantisk sundhedsskandale.DR skal have ros for at tage Danmarks suverænt dyreste miljøproblem op, men det er ærgerligt, at man ender med et ukritisk program og videregiver myten om, at forureningen er "fremmed".For det giver myndighederne røgslør til ikke at gøre noget for at beskytte befolkningen. Så herfra skal der i stedet lyde en anbefaling af SVT's "Till sista andetaget" fra 29. april 2017.Jeg kan ikke lade være med at tænke, at vi med vidtåbne øjne går ind i en gigantisk sundhedsskandale.
Andelen af luftforurening fra lokal trafik undervurderes systematisk, fordi de ultrafine sodpartikler fra dieselmotorer ikke er med i opgørelsen.
I ført kalot slentrede Rasmus Jarlov og ca.500 andre danskere ned ad Nørrebrogade i København.Demonstrationen, der var anført af den konservative politiker, som i dag er medlem af Folketinget, ligger tre år tilbage og var en protest mod chikane af jøder i Danmark.»Jøderne har været her i 400 år og har altid levet i harmoni med samfundet. De fortjener vores støtte,« forklarede han dengang om demonstrationen.Det er ikke den eneste gang, Rasmus Jarlovs handlinger har vakt opsigt.I 2015 tog han således loven i egen hånd, da han foretog en civil anholdelse af en bevæbnet tyv, der brød ind i en bil.Tyven smadrede en bilrude, da Rasmus Jarlov cyklede forbi. Gerningsmanden forsøgte derefter at flygte, men Rasmus Jarlov satte efter ham, fangede tyven, lagde ham ned på jorden og drejede hans venstre arm om på ryggen, hvorefter tyven blev afleveret til politiet, som naboer havde tilkaldt.»For at få ham til at slippe skruetrækkeren, vrider jeg hans arm kraftigt om på ryggen af ham. Han ømmer sig og slipper,« forklarede Rasmus Jarlov dengang og tilføjede: »Jeg håber ikke, det giver anledning til en masse polemik, fordi jeg er politiker, at jeg har gjort dette. Jeg synes, det var det naturlige at gøre.«.Eventyreren JarlovSelvom den handlekraftige politiker er kendt for at kere sig om fædrelandet og den danske kultur, er han også kendt for at være lidt af en globetrotter og eventyrer. Han har således besøgt 141 lande i en alder af 40 år, som han fylder i dag. Hans to foretrukne destinationer er dog New Zealand og Grønland.På grund af sin rejseglæde er han medlem af foreningen De Berejstes Klub, der udbreder rejselyst og spreder information. Ligesom han har rejsebureauet Hamlet Tours ved siden af sin parlamentariske karriere. En forretning, han for en kort stund vender tilbage til for at passe tre dage efter sin fødselsdag, hvor han tager orlov fra sit virke på Christiansborg.»Normalt tager min virksomhed kun meget lidt af min tid, da jeg har en leder, som kører hele butikken. Men da den nuværende leder stopper efter fire år, skal jeg oplære en ny her i maj måned,« har han forklaret om sin snarlige orlov.Rasmus Jarlov har været medlem af Folketinget for de Konservative siden 2015, hvor han blandt andet er forsvars-, finans-og beskæftigelsesordfører.Før han fik sin gang på Christiansborg, var han medlem af Københavns Borgerrepræsentation, hvor han var politisk leder.Han har en kandidatgrad i erhvervsøkonomi i 2003 fra Handelshøjskolen i København.Privat danner Rasmus Jarlov par med den kendte blogger, Mascha Vang.hhol@berlingske.dk Fakta: Rasmus Jarlov blå bogMedlem af regeringspartiet de Konservative på Christiansborg, hvor han er ordfører for bl. a. forsvar, finans og beskæftigelse.Har været medlem af Borgerrepræsentationen for de Konservative i København, hvor han var politisk leder.Reserveofficer i Flyvevåbnet 1996-1998, ligesom han har en kandidat i erhvervsøkonomi fra Københavns Universitet i 2003, hvor han tog udvekslingsophold i New Zealand og Frankrig.Har besøgt 141 lande og er ifølge egen hjemmeside den yngste dansker, der har besøgt mere end 100 forskellige lande.
40 i morgen. Rasmus Jarlov er kendt for sine opsigtsvækkende handlinger, som en demonstration for jøder på Nørrebro, samt en civil anholdelse af en indbrudstyv.
Da stjernerne i den nordiske Guide Michelin i sidste uge blev offentliggjort, var den islandske restaurant Dill i Reykjavik en af dem, der fik del i stjernedrysset.Det er første gang nogensinde, at en islandsk restaurant er blevet belønnet med en michelinstjerne. Restaurant Dill er med på den nynordiske bølge (som Noma startede for lidt mere end et årti siden) og laver mad fra den særlige natur og omgivelser placeret højt mod nord.For danske Michelin-entusiaster er Reykjavik jo kun en kort flyvetur væk, men hvis man nu ikke lige er typen, der rejser for et måltid, eller bare gerne vil spare flybilletten (og miljøet), er der gode nyheder.Tapperiet Brus og Restaurant Spontan holder islandsk minifestival lørdag 11. marts og har i den anledning inviteret Dill-køkkenchef Ragnar Eiriksson til at deltage i festlighederne.Ragnar Eiriksson vil sammen med Restaurant Spontans Christian Gadient lave en seksretters menu, hvor de hver især bidrager med to snacks og tre retter.Menuen koster 1.595 kroner per person og inkluderer en ' beer and wine pairing' plus kaffe og lidt sødt at slutte af på.Brus byder også på andre islandske oplevelser.KEX Hostel, der til daglig fungerer som både hostel, bar og restaurant i Reykjavik, popper nemlig op i Brusshoppen allerede fra fredag 10. marts.Her serverer de islandsk pub food som Ísbúi cheese burger, sæmi chips, syltede rødbeder og grillede pølser. Til at stille tørsten er der KEX-pilsnere, drinks og andre drikkevarer fra Brus' sortiment.For at fuldende festivalkonceptet har Brus sørget fior slandsk lyd med dj'en KGB Soundsystem, som spiller lørdag aften og nat.Book bord til Restaurant Dill og Restaurant Spontans collab dinner 11. marts på WWW tapperietbrus.dk/spontan/KEX Pop-up i BRUS Shoppen 10-11. marts.WWW facebook.com.kiri.j.ginnerup@pol.dk 
ISLANDSK FESTIVAL Restaurant Dill kommer til København for at lave en seksretters middag sammen med Restaurant Spontan. Der er også islandsk pop-up med øl, pub food og dj, når Tapperiet Brus holder islandsk minifestival.
Det står som bekendt i Grundloven, at »Folketingsmedlemmerne er ene bundet ved deres overbevisning og ikke ved nogen forskrift af deres vælgere«. Men som mange ved, kan politikerne til gengæld være bundet af nok så mange andre ting: Parti-eller regeringsdisciplin f. eks. og udsigten til at skulle stå skoleret hos gruppeformænd som Henrik Sass Larsen (S) eller Søren Gade (V), hvis man bliver lidt for rebelsk.Det kan være svært at forestille sig en flok socialdemokrater, der ustraffet havde fulgt deres ulyst ved en af Thorning-regeringens reformer og havde stemt imod dem i folketingssalen.Eller et hold venstremænd med så store anfægtelser ved den såkaldte smykkelov, at de fik lov til at stemme nej til deres egen regerings lovforslag midt under flygtningekrisen.I de spørgsmål stemte man med sit parti og sin egen regering.Men tirsdag meddelte regeringspartiet Liberal Alliance, at folketingsgruppen i modsætning til partiets ministre bliver stillet frit, når det gælder en af årets mest omdiskuterede politiske dagsordener: Det såkaldte tildækningsforbud, der er VLAK-regeringens bud på en lov, der forbyder heldragterne burka og niqab i det offentlige rum. Dermed er der ikke et rent blåt flertal bag forbuddet, og regeringens forslag risikerer derfor at stå afklædt tilbage, hvis ikke f. eks. Socialdemokratiet stemmer for.LA-meldingen var onsdag blandt Christiansborgs store samtaleemner og mødte især hovedrysten hos Dansk Folkeparti. Men spørger man LA-gruppeformand Leif Mikkelsen, er situationen dog »helt naturlig«. »Vi har bedt regeringen om at få den mulighed, og det har man så sagt ja til. Og så er den sådan set ikke længere. Det er jo ikke noget enestående tilfælde - det er sket før i historien,« siger han.Det har Leif Mikkelsen ret i. Der findes flere fortilfælde, hvor folketingsgrupper er blevet fritstillet i afstemninger, eksempelvis da Venstres og de Konservatives folketingsmedlemmer i 2012 stemte efter deres egen overbevisning om kirkelige vielser af homoseksuelle par. Dengang var begge partier dog i opposition, mens Liberal Alliance altså sidder i regering.Fritstilling i etiske spørgsmålSyv ud af otte menige LA-folketingsmedlemmer stemmer imod tildækningsforbuddet, mens alle partiets ministre stemmer for. Ifølge Leif Mikkelsen kan man »ikke sidde som minister i en regering, og så samtidig stemme imod regeringens forslag«. Spørger man statskundskabsprofessor emeritus Tim Knudsen ville det da også være helt ekstraordinært, for Knudsen husker ikke, at ministre har stemt imod hinanden siden 1800-tallet.LA accepterede i oktober et regeringsforslag mod maskering, men partiet har altid været imod et forbud.»Vores bagland er meget optaget af det her.Og vi mener, det er et meget personligt holdningsspørgsmål og måske også ligefrem et etisk spørgsmål, om man kan gå tildækket eller ej,« siger han.Når partier som Venstre og de Konservative tidligere har fritstillet folketingsgrupperne, er det ofte netop sket med henvisning til, at der var tale om etiske spørgsmål, forklarer Tim Knudsen.»Det er svære spørgsmål, som under alle omstændigheder vil splitte partierne. Og endelig er det ikke rigtige partispørgsmål, som er afgørende for tilslutningen til partierne,« siger han og understreger, at der selvfølgelig er undtagelser fra normen.Hvem afgør, hvornår et spørgsmål er af etisk karakter? Man kan vel også argumentere for, at asylregler og retspolitik - emner, som medlemmer sjældent ses fritstillet i - er moralske anliggender? »Mit indtryk er, at de etiske spørgsmål specielt opstår som følge af den sundhedsfaglige udvikling, altså, behandlingsmuligheder og nye ting, man kan gøre,« siger Tim Knudsen.Den mangeårige politiske journalist og forfatter til opslagsværket »Dansk politik A-Å« Kaare R. Skou anfører, at de etiske spørgsmål »typisk har været forslag, som indeholdt et eller andet religiøst aspekt«. »Etiske spørgsmål er ofte noget meget personligt.Hvis du tager de politiske programmer, beskæftiger de sig stort set ikke med personlige forhold. Nu om dage er det meste politik jo blevet til noget økonomi, og etiske spørgsmål har sjældent noget med økonomi at gøre,« siger han.Udlændingepolitik bliver derimod, siger Kaare R. Skou, »opfattet som statens politik og ikke det enkelte medlems politik«. »Staten eksisterer jo for at beskytte borgerne, og en del af den beskyttelse er bl. a., hvor mange udlændinge der kan få adgang til landet,« siger Kaare R. Skou.Til gengæld er tildækningsforbuddet med Tim Knudsens ord »et spørgsmål om frihed kontra tvang«. »Det er et meget grundlæggende dilemma, og et spørgsmål, der sætter på spidsen, hvor liberal man er,« siger han.Foruden dele af Liberal Alliances folketingsgruppe vil heller ikke Venstres Eva Kjer Hansen og Jacob Jensen ifølge DR stemme for tildækningsforbuddet.thho@berlingske.dk monu@berlingske.dk Fakta: FAKTA Tre eksempler på fritstillede folketingsgrupper2012: Venstre og Det Konservative Folkeparti, dengang i opposition, ved afstemningen om kirkelige vielser af homoseksuelle.2009: Venstre i afstemning om homoseksuelles ret til adoption.Fritstilling sikrede flertal uden om regeringen.2006: Venstre i afstemning om kunstig befrugtning. Fritstilling sikrede flertal uden om regeringen.
Liberal Alliance har valgt at fritstille sine folketingsmedlemmer i spørgsmålet om et tildækningsforbud. Dermed er flertallet bag regeringens omdiskuterede forslag usikkert. Udmeldingen har vakt stor opsigt, men helt unormalt er det ikke, at borgerlige partier sætter deres folketingsmedlemmer fri.
Det europæiske forår er den mest åndssvage bog, jeg har læst. Men jeg har dog læst den, og det skyldes ikke bare min anmelderartighed, men også en stigende nysgerrighed efter at finde ud af, hvor eller hvordan forfatteren ville stoppe sin spekulative, groteske og provokerende prosa.Ideer mangler han sgutte, Kaspar Colling Nielsen, idérigdommen er jeg faktisk duperet af, og han er god til at stirre ud i horisonten i den trailer, der er lavet til bogen. Her er forfatteren ude i naturen sammen med en Alaskan malamute, sådan en hund er der også i bogen. Den hedder Jack, og den kan snakke.Det er nok det allermest åndssvage ved Det europæiske forår, dyr, der snakker. Kaspar Colling har en ting med talende dyr - jeg kommer i tanke om en pænt fjollet rotte fra tidligere i forfatterskabet - og jeg ville ønske, at jeg kunne omfavne så langt ude en idé, men når replikkerne falder så kluntet, og der ikke rigtig står noget  årh, come on! Jack snakker med sin bedste ven Wilhelm, der er en skade. Begge dyr er forsøgsdyr, som af forskere i kunstig intelligens er blevet gjort menneskelignende.Deres gamle instinkter er undertrykt af deres nye viden om, at det er forkert at gøre onde ting. I Jacks tilfælde at nedlægge en fasan, for eksempel.Måske? Måske»De to venner« er ofte ude i naturen, også på side 117: »Morgendisen var fordampet, og lyden af fugle og insekter fyldte luften.« Ja, sådan skriver Colling »fyldte luften«, i stedet for bare: »fuglene sang, og insekterne summede«. Jeg tror, det er parodisk eller skælmsk med den stil, men hvad ved jeg. Jeg formoder, det er Jack, hunden, der spørger Wilhelm, fuglen, om fuglesang: »Kan du egentlig forstå fuglefløjtene? Altså, kan du forstå, hvad de siger?« »Nogle gange.« »Hvad siger de?« »Det er ikke, som du tror.« »Hvad mener du?« »Hvis du altså tror, at de siger ting på samme måde, som når vi taler sammen. Det, du hører, er det, det er.« »Hvad mener du?« »De er dumme. Det er bare sang og lyde. () Der er ikke på samme måde en betydning eller en mening, som når vi taler sammen. Alle kan forstå fuglesang, hvis de bare lytter. Det er ligesom at lytte til musik. Musik er jo også et rent følelsesmæssigt sprog uden mening eller betydning.« »Ja, det er rigtigt. Måske kommer musik fra fuglefløjt? Måske var den første musik inspireret af fuglenes sang?« »Måske.« Er det her ikke bare banaliteter serveret som visdomsord? Eller er joken, at de såkaldt intelligente dyr er dumme at høre på? Og da deres intelligens er menneskeskabt, fremstår menneskets indblanding i naturen komisk? Der er 10 kapitler med dyredialog i Det europæiske forår, det er langt at gå for den pointe.' Debatskabende' emnerDer er en kulde i Kaspar Colling Nielsens lidt ude i fremtiden, men alligevel samtidsroman.For eksempel i kapiteloverskrifter som »Emma forsøger at begå selvmord«, og »Hvis Christian ikke kan kneppe Mia, vil han ikke male mere«. Der er noget kalkuleret over projektet, Collings provokationer især.Den første provokation er ordet »indvandrerzonen«, nej, selve titlen, Det europæiske forår, er selvfølgelig den første. Det er også navnet på en performance, som fidusgalleristen Stig, der er oplært i kunst på Floss i Pisserenden i København, får solgt som idé til Louisiana. I den bliver en gammel mand, Stig selv, ammet af tre kvinder. De er prostituerede med specialet mælk i brysterne. Stig kaster op på scenen, publikum jubler og klapper, og performancen »skabte efterfølgende heftig debat«. Så er det, som om forfatteren mister interessen for den idé. Mere står der i hvert fald ikke, men han har andre ideer.Faktisk er Det europæiske forår en slags idékatalog over emner, der kan skabe »heftig debat«, Danmark har oprettet en by i Mozambique af gamle Mærsk-containere til kriminelle muslimer, en gammel kunstnermand har masser af sex med en psykisk udviklingshæmmet, som han også køber, Lolland er blevet et reservat for de velbjergede og veluddannede. Kaspar Colling Nielsens karakterer er ikke skabt gennem sprog, de er skåret efter skabelon: klog, kvindelig læge, gammel gris, cutter, eller de er rene Frankensteins monstre, der skal forstørre samfundstendenser til det absurde og groteske. Men jeg ved stadig ikke, hvorfor jeg skal læse det.Det hverken provokerer mig i moralsk forstand eller i tankerne.kultur@information.dk 
Kaspar Colling Nielsen bakser med et idékatalog over emner, der kan skabe ' heftig debat': kriminelle muslimer på Nørrebro og handel med kvinder især, en del om fiduskunst og menneskets unatur. Informations anmelder er ikke provokeret eller bare rokket lidt.
Det er kun udlændinge, der besøger Danmark, som bliver ramt af den nye vejafgift, lød det torsdag fra regeringen og Dansk Folkeparti, da de præsenterede nyt om registreringsafgiften.Danskere vil nemlig blive kompenseret via såkaldt løbende afgifter, så det, de måtte betale i vejafgift - når den forventes indført i 2020 - modsvares ved at sætte andre afgifter ned.Finansminister Kristian Jensen (V) ville dog ikke udstikke en garanti for, at alle danskere bliver fuldt kompenseret. Kun at alle danskere »i gennemsnit« vil blive kompenseret.»Det betyder, at hvis der er nogen, der betaler en krone mere, så vil der være nogen, der betaler en krone mindre«, lød det fra finansministeren.Men det er ikke godt nok, mener Dansk Folkeparti, der skal forhandle med regeringen om, hvordan den nye vejafgift præcist skal se ud. Alle danskere skal kompenseres én til én, siger partiets finansordfører, René Christensen.Vil holde finansminister i ørerneDirekte adspurgt, hvad han mener om, at finansminister Kristian Jensen ikke vil udstikke en sådan garanti, svarer han: »Så skal vi nok holde ham i ørerne, for det står i aftalen«. René Christensen, vil du garantere, at ingen danskere kommer til at betale mere i samlede afgifter som følge af vejafgifterne? »Jeg kan i hvert fald se, at der står i aftalen, at danske bilister vil blive kompenseret«. Men det, Kristian Jensen siger, er, at danske bilister gennemsnitligt vil blive kompenseret, så hvis en person kommer til at betale én krone mere, kommer en anden til at betale én krone mindre. Altså kan nogen komme til at betale mere.»Sådan læser vi ikke aftalen«. Så du vil garantere, at der ikke er nogen danskere, der kommer til at betale mere? »Hvis man bliver kompenseret for en udgift, så bliver man jo kompenseret for en udgift«. Elbiler står ikke nævnt med ét ord i jeres nye aftale med regeringen om ændring af registreringsafgifterne. Hvordan kan det være? »Elbiler har slet ikke været en del af det her, og vi har ikke selv budt ind med det.Det skyldes, at vi ikke ønskede, at rammen (prisen, red.) for at nedsætte afgifterne skulle være så stor, som regeringen havde sat den til. Så vi har ikke villet byde ind med fordyrende ting. Men det er ikke en modstand mod elbiler og hybridbiler.Vi har bare nogle andre ting, som vi gerne vil prioritere, herunder velfærd og ældreområdet.Og det her gør jo ikke elbilerne dyrere - de koster det samme i dag, som de gjorde i går«. Men når prisen på benzinbilerne falder mere end på elbilerne, giver det en større prisforskel, som eksperter og organisationer vurderer kan svække salget af elbiler? »Helt ærligt, jeg synes, det er ærgerligt, at de siger det her, for jo flere gange folk siger, at elbiler er for dyre, des færre vil købe dem. Elbiler er dyre, fordi det er en ny teknologi, ikke fordi de er belagt med højere afgifter«. Til gengæld gør I forskellen mellem benzin-og elbiler større. Det er vel værre end at tale dem ned? »Det er rigtigt, at når man sænker prisen på det ene, så bliver spændet selvfølgelig større, men ingen tvivl om, at elbilerne stadig har et udmærket klima at konkurrere i. Og jeg tror mere, man skal tale om det gode ved elbiler, end at de er langt, langt dyrere end de andre, hvis man vil have folk til at købe dem«. Danmark har forpligtet sig til at nedbringe CO2-udledningen frem mod 2030, og lige nu stiger den. Hvad vil I gøre ved det, hvis det ikke skal ske via flere elbiler? »Vi har lavet en beregning på, hvad de nye afgifter betyder for CO2-udledningen, som viser, at den bliver neutral. Det skyldes, at man får flere biler, men de er mere brændstoføkonomiske, så det går lige op«. Men på længere sigt skal udledningen vel ikke gå lige op - den skal falde? »Det tror jeg også, vi har været med til med den her aftale. Vi fremmer, at folk køber de større biler. Mange af de små biler har teknik, som er 5-6 år gammel. Skal man have den nyeste teknik, skal man op i Ford Mondeo-klassen. Det vil flere kunne komme nu«. I har ikke fået så meget miljøvenlighed ind i aftalen, som I gerne ville. Er I klar til at lave en delaftale inden et nyt valg, som forbedrer vilkårene for elbiler? »Nej, ikke umiddelbart. Vi skal have ro på bilmarkedet nu. Og så vil jeg også gerne sige til det med elbiler: De helt små elbiler er der nul registreringsafgift på.Hvordan skulle man så kunne sætte den længere ned, hvis den er på nul?«, spørger René Christensen og henviser til aftalen om at afgiftsfritage elbiler. En aftale, som bl. a. Dansk Folkeparti har stemt for gradvist at afskaffe, så alle elbiler i 2022 skal betale fuld registreringsafgift.Den fritagelse udløber jo i 2022? »Ja, ja, men er den nul, eller er den ikke nul? Den er nul«. Men den udløber om fem år.»Men så opfordrer man også folk til at hamstre en elbil nu. Det må da være en tilskyndelse om noget«.Implementeret frem til 2025Torsdag eftermiddag - inden regeringen og Dansk Folkeparti havde indgået en aftale - tilbød Socialdemokratiet og resten af oppositionen at stemme for Dansk Folkepartis model for registreringsafgift, så de ikke var nødt til at gå på kompromis i en aftale med regeringen.Men Dansk Folkeparti valgte at afvise muligheden og lavede i stedet en aftale med regeringen.René Christensen, hvis Socialdemokratiet kommer i regering efter et valg og tilbyder at lave en ny aftale om registreringsafgift, som ligner jeres model, er I så klar til det? »Nej. Vi har lavet en aftale om bilafgifter nu, som bliver implementeret frem til 2025, og nu skal der være ro omkring bilafgifter.Ellers laver vi det samme, som Liberal Alliance gør: At bilafgifter altid er i spil. Og bilafgifter skal ikke altid være i spil. Bilafgifter er ikke noget, man taler om, bilafgifter er noget, man gør«.frederik.buhl@pol.dk 
Finansministeren vil ikke garantere, at alle danskere bliver kompenseret en til en for vejafgifter. Men det kræver Dansk Folkeparti.
Advarslen var især til mænd i 17-25-års alderen. De to grupperinger i bandekonflikten kan nemlig ikke identificere hinanden, og bl. a. derfor er to tilfældige borgere blevet ramt af skud i den forgangne uge.Venstres retsordfører Preben Bang Henriksen lægger ikke fingrene imellem efter weekendens udmelding fra politiet.»Vi har ikke siden Anden Verdenskrig set en sådan udmelding fra politiet. Det er helt uacceptabelt og må fordre en forklaring fra Rigspolitiet, om man med det nuværende mandskab er i stand til at opretholde ro og orden,« siger Preben Bang Henriksen, der udover at være folketingsmedlem også er advokat.Preben Bang Henriksen kalder det ' en fuldstændig vanvittig udvikling', og han håber, at politiet hurtigst muligt får styr på situationen.»Jeg har ikke hørt fra Rigspolitiet, at der mangler mandskab, midler eller lovgivning til at opretholde lov og orden. Men får vi en sådan meddelelse, er det vor pligt som politikere at handle omgående,« siger Preben Bang Henriksen.Seks skyderier i hovedstadenChefpolitiinspektør ved Københavns Politi Jørgen Skov erkendte, at det nærmest er umuligt for politiet at forhindre det, når unge mænd i konflikten vil dræbe hinanden, og advarede: »Hvis jeg var en ung mand i den alder, og jeg er der, hvor de slås, så vil jeg tænke over, hvor jeg færdes, og hvornår jeg tager en taxa, hvornår jeg tager en bus, hvornår jeg cykler, og hvornår jeg vælger at gå.« Pressebriefingen kom efter, at København i weekenden oplevede to skyderier, hvor tilfældige, almindelige unge mænd blev ramt. Samlet set var der seks skyderier i København inden for den seneste uge.Københavns Politi opfordrer borgere til at tage kontakt, hvis man kender nogle, der er involveret i konflikten, og være med til at stoppe det. Og man skal hellere ringe og orientere politiet en gang for meget end en gang for lidt, hvis man hører eller ser noget.Politiformand: UhyggeligtFormanden for Politiforbundet Claus Oxfeldt kalder situationen ' uhyggelig'.»Bandeproblemerne har aldrig været mere vanvittige og åbenlyse, end de er i øjeblikket. Det er ganske forfærdeligt. Når uskyldige mennesker bliver ramt, er det endnu mere alvorligt, end når de rammer hinanden.Så bliver det rigtig uhyggeligt,« siger han.Og i Folketinget er det ikke kun Venstres retsordfører, der er rystet.Flere ressourcer nødvendigeSocialdemokratiets retsordfører Trine Bramsen (S) er parat til at give politiet, hvad det beder om.»Det her understreger, hvilken galskab der er tale om, og hvor fuldstændig vanvittig situationen er. Vi har en klar forventning om, at alle sejl nu bliver sat til for at stoppe kon-flikten. Vi har allerede indkaldt til en politisk drøftelse i begyndelsen af næste uge, hvor vi bl. a. vil bede om en status over, hvad der er sat i værk. En tilstand, hvor man må gå ud og advare unge mænd mod at bevæge sig rundt i området, kalder på endnu større indsats. Og at vi politisk bakker op og sørger for at prioritere, så politiet har alle nødvendige ressourcer. De skal have, hvad de beder om nu,« siger Trine Bramsen.Tre hovedprioriteterDe Konservatives retsordfører Naser Khader kalder det en falliterklæring, men alligevel er det vigtigt, at politiet går ud og advarer befolkningen.»Det er helt uforståeligt, at vi er nået hertil. Vi har lavet ' bandepakke tre,' der giver politiet mange nye redskaber, og det har de brugt i Aarhus Vest. Der har de fået styr på det nu. Der skal være massiv tilstedeværelse i området, og det vil sige mobile politistationer. Hvis der mangler ressourcer, må de trække på andre politikredse og andre steder fra. Der er tre hovedprioriteter for politiet lige nu, og det er kontrol med grænsen -både pga. jihadister, der er på vej mod Vesteuropa, og flygtninge, terrorbekæmpelse og bandekonflikten,« siger Naser Khader.DF: En vild situationDansk Folkepartis retsordfører Peter Kofod Poulsen kalder det ' først og fremmest en vild situation'.»Det viser desværre bare, hvad det er for en situation, vi har med at gøre. Vi må bare sætte flere ressourcer ind for at bekæmpe bandekriminaliteten, og det betyder, at de betjente, der er beskæftiget med at bevogte terrormål, må tilbage, og så må forsvaret overtage den opgave,« siger Peter Kofod Poulsen, der også ser frem til at få en briefing af justitsministeren hurtigst muligt.Justitsminister Søren Pape Poulsen vil nu indkalde partierne i forligskredsen.»Det siger sig selv, at det er en meget alvorlig situation, som vi ikke kan leve med. Jeg forventer -og jeg ved -at politiet gør alt, hvad de kan.Flere og flere bliver anholdt, visitionszonen er forlænget og udvidet, og våben bliver løbende konfiskeret.Samtidig er politiet massivt til stede i området, og ekstra mandskab er blevet tilkaldt,« siger Søren Pape Poulsen og tilføjer: »Hvad der er brug for i øjeblikket er benhårdt politiarbejde, men det er klart, at hvis politiet har brug for yderligere redskaber, er jeg helt åben over for det. Jeg vil også indkalde partierne i forligskredsen til et møde i den kommende uge for at drøfte situationen og orientere om politiets indsats.«.isk@bt.dk '' Hvis politiet har brug for yderligere redskaber, er jeg helt åben over for det Søren Pape, justitsminister (K).
BANDEKONFLIKT Unge mænd advares mod at færdes på Nørrebro. Politikere er chokerede. Justitsministeren er klar til at give politiet ekstra redskaber.
Belysningen var dunkel og glassene halvtomme fra begyndelsen i den lille nedlagte kirke på Blågårds Plads, for tirsdag aftens koncert med Concerto Copenhagen var ikke første punkt på programmet.Tværtimod havde en større flok entusiaster allerede fejret den internationale mærkedag for tidlig musik i en håndfuld timer. Ligesom deres musikalske venner i godt 100 europæiske og amerikanske byer.Concerto Copenhagens bidrag var voldsomt og vellykket. Dramatiske operauddrag af den banebrydende italienske mester Claudio Monteverdi og sprød barokmusik skrevet af en række af hans kolleger fra det tidlige 1600-tal. Det hele iscenesat af teaterkompagniet Hotel Pro Forma i form af et par videoskærme i baggrunden som visuelle ledsagere til de mange forskellige værker og scener.DE FEM MUSIKERE slog tonen an for aftenen i overlegen elegant stil med en lille sag af en glemt mand ved navn Castello. I en klar og let barokstil med masser af plads til at sætte fede trykstreger på udvalgte steder og tilsvarende gøre det musikalske billede helt gennemsigtigt, når en enkelt stemme skulle have plads.Hovedpersonen Monteverdi kom hurtigt på banen med et kort uddrag af hans (og verdenshistoriens) første opera, ' Orfeus'.Og her blev det klart, hvorfor Concerto Copenhagen har det så godt med operagenren.De tænker opera som teater! Den unge danske sopran Eline Soelmark lagde sin helt klare sopranstemme ud i rummets store akustik uden nogen form for operaagtige virkemidler. Alene de samme små musikalske vendinger igen og igen. Mere som en måde at få teksten klart ud i lokalet på end kunstfærdig sang.Pointen blev klar, da den fremragende svenske mezzosopran Kristin Mulders lidt senere i programmet lagde en fløjlsblød version af klagesangen fra Monteverdis opera ' Arianna' ud i rummet.Med stigende intensitet og tiltagende desperation til et punkt af vanvid, ja. Men aldrig med andet end enkle effekter og stærkere og stærkere sproglige betoninger.DET VAR SANGERNES aften. Den engelske tenor Nicholas Mulroy præsenterede en om muligt endnu mere dramatisk fortolkning af ridderens tragiske duel, hvor han slår sin udkårne ihjel, i Monteverdis 20-minutters drama med det vilde navn ' Il combattimento di Tancredi e Clorinda'.Mulroys stemme slog simpelthen gnister - om kap med det lille orkester - i en hæsblæsende enetale lige på grænsen mellem sang og højlydt argumentation.Her hørte man også, hvorfor Monteverdi var en musikalsk revolutionær. Hans opfindelse af strygernes tremolo, med strøg i hurtige bevægelser på samme tone, skabte knitrende intensitet som illustration af tenorens sang.Hotel Pro Formas andel i koncerten fungerede fint. Med vild sammensmeltning af 1600-tals billeder af f. eks. militærudstyr, statuer eller dragter - eller hvor musikerne bag skærmene blev til silhuetter i fiktive kulisser.henrik.friis@pol.dk 
KLASSISK Concerto Copenhagen fejrede Europas musikalske kulturarv med musik, som viste, hvorfor vi har brug for musikalske specialister.
De ligner husene i Bredgade. De palæer, hvorfra de danske slaveejere drev deres plantager med slavers arbejdskraft på St. Croix, er bygget i samme i viktorianske stil som størstedelen af København K. Ligesom palæerne på St. Croix er også palæerne i Bredgade bygget for slavepenge. Og begge steder er de mursten, der pryder de ydre mure, importeret fra Flensborg. Men et tværsnit af en mur i et såkaldt great house i Caribien fortæller en anden historie. Bag murstenene fra Flensborg er klippe-og koralstykker. Den bærende midtermur består af materialer hentet ind fra de caribiske kyster af slaver. Et arbejde, der tog livet af mange.»Det er for mig at se et rammende billede på, hvordan vores del af historien er skjult og utilgængelig.Den er gemt væk bag jeres mursten og jeres arkitektoniske idealer - både for os, men også for jer selv,« siger La Vaughn Belle.Hun er kunstner og fra Jomfruøerne. Og hun er lige nu i København for at fortælle om sin kunst, om arbejdet med at konstruere alternative arkiver, der kan udfordre den gængse fremstilling af kolonihistorien. En fremstilling Danmark har haft patent på, da Danmark sidder på stort se alt arkivmateriale fra kolonitiden.»Forestil jer et virkelig skidt break up,« indleder La Vaughn Belle sin talestrøm. Hun beskriver, hvordan Danmark, den voldelige ekskæreste, i 1917 bliver smidt ud efter mere end et århundrede med vold og overgreb. Og på vej ud tager Danmark alle ejendele med sig. Ikke bare egne og fælles, men også det, der entydigt tilhørte øerne, forklarer La Vaughn Belle: »I tog alle vores arkiver og gjorde alt det materiale, der kunne have hjulpet os videre, utilgængeligt for os. Fraværet af arkivmateriale gjorde det umuligt for os at sammenstykke en historie og derfra hele som folk og nation- og sådan er det stadig.« Derfor har øernes befolkning været nødt til at finde historien andre steder. For Danmarks fremstilling af kolonitiden bygger stadig på en koloniherres mentalitet. Som barn fik La Vaughn Belle indblik i fortællinger om sit folks modstand og oprør via sange. Det var i sangene, hun første gang stødte på Queen Mary, der var oprørsleder og spillede en vigtig rolle i arbejderopstanden Fireburn på St.Croix i 1878.»Men de fortællinger er alle kun fragmenter.Vi har ingen hel historie,« siger La Vaughn Belle. »Fragmenterne bliver ved med at dukke op. Som fortrængte objekter vender de tilbage; små stykker porcelæn fra tidligere slaveejeres tallerkner skyller op på strandene og andre andre steder. Når der tales om kolonihistorie, så tales der om noget afsluttet. Men det er ikke afsluttet, langtfra, og vi er nødt til at gå ind i, hvad det egentlig er.« Og det er smertefuldt, beskriver La Vaughn Belle. Det føles i dag stadig forkert, utrygt og klaustrofobisk for hende at opholde sig i de såkaldte great houses, hvorfra slaveejere drev de knap 250 plantager, som St. Croix dengang bestod af.»Det er vi nødt til at omvende og konfrontere.Vi er nødt til at være til stede i de her ting og derfra sammensætte counterarchives - arkiver, der kan give den koloniale fremstilling af historien modstand. Og det er I også,« siger hun. Der nikkes i salen.' Colonial Copenhagen'Én af dem, der nikker, er postdoc Nanna Bonde Thylstrup fra Institut for Kunst og Kulturvidenskab på Københavns Universitet. Det er hende, der sammen med de andre forskere i forskningsprojektet Uncertain Archives har inviteret La Vaughn Belle til at tale i dag.Da Information tidligere på ugen talte med hende om arkiver, historiekonstruktion og tilgængelighed - og mangel på samme - beskrev hun ligesom La Vaughn Belle, hvordan Danmark også har brug for modarkiver og alternative fremstillinger af dansk kolonihistorie.I et samarbejde med ITU og kolleger på Københavns Universitet arbejder Nanna Bonde Thylstrup på at lave et digitalt kort over København med domænenavnet Colonial Copenhagen.Kortet skal ledsage folk igennem det »koloniale København« og med forskellige fikspunkter præsentere brugere for eksempelvis historien om Det Vestindiske Pakhus i Toldbodgade eller den grund på Christianshavn, hvorpå der dengang stod et kvindefængsel for Jomfruøernes mest berømte oprørskvinder.- Men hvordan undgår man at lave et kort, der nuancerer, snarere end reproducerer, det koloniale blik på byen? »Kortlægning var en vigtig kolonial praksis som forenede magt, viden og geografi, og som skabte nye grænser og territorier,« svarer Nanna Bonde Thylstrup. »Det samme kan man sige om den museale tankegang, der også bunder i, at man lægger sin storhed til skue. At man udstiller sin egen betydning. Derfor bærer udstillingspraksis også præg af kolonialt tankesæt.« Det var interessant for hende at høre, hvordan La Vaughn Belle reagerede på Nationalmuseets meget få montre om Danmarks fortid som slaveejende nation: »Hun hæftede sig eksempelvis ved, at man bruger ordet trade, og man på den måde går til kolonitiden fra et økonomisk perspektiv - og dermed mister blikket for de menneskelige perspektiver og konsekvenser.« Overalt i Caribien er der fragmenter såvel som hele monumenter, der fortæller om den vold, undertrykkelse og udbytning, der har haft - og stadig har, understreger La Vaughn Belle endnu en gang - så afgørende betydning for regionens historie.»Men det er stadig kun fragmenter. Og selv om Rigsarkivet nu digitaliserer store dele af det arkivmateriale, I tog med jer dengang, så er det stadig ikke tilgængeligt for os. Det er jo skrevet på dansk.« Ved at sammensætte de fysiske fragmenter - porcelænsstykker, murbrokker og værktøjer, som slaver brugte til både arbejde og oprør - så kan nogle af de skjulte og utilgængelig historier komme frem på en anden måde. Det er det, der er La Vaughn Belles ambition og metode som kunstner: »Jeg tror på, at kunst er vidensproducerende.At kunst kan være med til at reclaime nogle af de objekter og steder, der blev taget fra os. At kunst kan være med til at udfordre den ufuldstændige historie, der blev os overleveret.« Et af La Vaughn Belles kunstværker har titlen Chaney - we live live in fragments. Ordet chaney er en sammenskrivning af ordene china og money og betegner de porcelænsstykker, der stammer fra tidligere slaveejeres blåmalede porcelæn. I dag bruger børn på øerne porcelænsstykker som legetøjspenge.»Det er først og fremmest et billede på, hvordan vi ikke har adgang til et helt motiv, en hel historie. Det var først, da jeg besøgte Royal Copenhagen-butikken i København, at jeg fik en hel tallerken at se. Det, der før bare havde været et enkelt blad, blev pludselig en del af et helstøbt motiv, en detaljeret blomst i blå porcelænsmaling.« fortæller hun.I sit kunstværk har La Vaughn Belle samlet de usammenhængende motiver og udsnit af mønstre, der er på de porcelænsstykker, hun finder på St. Croix og andre steder. Og med blå porcelænsmaling har hun malet disse fragmenter sammen - til nye motiver, nye sammenhænge.Blinde punkterMegen af den information, arkivmaterialet fra dengang bærer på, er skamfuld og svær at håndtere. Især for Danmark som kolonimagt, men også for efterkommere af slavegjorte i Caribien, forklarer La Vaughn Belle: »I er ikke de eneste med kolonialt og kulturelt hukommelsestab. Vi har det også. Vi er efterkommere af slavegjorte oprørere, dem, der kæmpede os fri. Men vi er også efterkommere af folk, der hjalp kolonimagten og støttede op om volden og overgrebene. Det taler vi helst ikke om, men det er vigtigt, at også de perspektiver skrives ind i historien.« At se historien fra flere perspektiver og blive bevidst om sit eget ståsted i den er afgørende for La Vaughn Belle. Og det er også den slags refleksioner og flertydighed, som Nanna Bonde Thylstrup og Uncertain Archives søger at give form i kortet over det koloniale København: »Tænk, hvis vi kunne bygge noget, der viste brugeren et billede af København set med et solidarisk og reflekteret blik,« siger hun og henviser til La Vaughn Belles fremvisning af murværket i de palæer, som så mange danske turister på Jomfruøerne betragter som et levn fra en dansk storhedstid: »Men ser man nærmere efter, så ser man netop de isolerende koralsten og det livsfarlige arbejde, som de slavegjorte var tvunget til at udføre,« siger Nanna Bonde Thylstrup. Kan man måske lave det samme perspektivskift, når man viser Odd Fellow Palæet i København, hvor familien Schimmelmann levede et rigt og indflydelsesrigt liv i det, man i dansk historieskrivning kalder ' den florisante handelsperiode', mens slaver, hentet hjem fra familiens plantager, arbejdede i køkkenet? Mapping Colonial Copenhagen trækker på arkivmateriale fra blandt andet Det Kongelige Bibliotek og Arbejdermuseet. Men de er interesserede i ethvert arkivmateriale, der kunne have relevans, fortæller Nanna Bonde Thylstrup: »Det, der ofte er svært med arkivmateriale, er at gøre det brugbart. Når Danmark giver befolkningen på Jomfruøerne adgang til Rigsarkivets store arkiv som et forsøg på at repatriere ved at digitalisere, så er man nødt til at spørge: Hvad er det, de skal bruge det til? Hvilken betydning har det her egentlig? De kan jo ikke læse dansk. Med kortet forsøger vi at mobilisere arkivmateriale anderledes, så vi skaber en forbindelse mellem historien og den hverdag, vi går rundt i.« Nanna Bonde Thylstrup beskriver, hvordan den forbindelse blev temmelig konkret for hende, da hun besøgte Whimplantagen på St. Croix. På en planche om oprørslederen Queen Mary var et billede af et hus på Christianshavn.Det hus, Nanna Bonde Thylstrup bor i. Det står på den grund, hvor kvindefængslet engang lå. »Det var en vild oplevelse,« konstaterer hun.- Men hvad er formålet med kortet? At danskerne skal føle skyld? »Nej. Formålet er at udnytte de store mængder digitaliserede materialer på nye måder, for derved at skabe nye blikke på vores koloniale historie og samtid. Ikke mindst håber vi at kunne give en kritisk linse, som kan berige ens viden om det, man allerede kan se i byen, men især også det, man ikke ser. Al vidensproduktion har blinde pletter. Og i forhold til dansk kolonihistorie er der usædvanligt mange,« svarer Nanna Bonde Thylstrup.- Men hvordan bærer man sig så ad? Hvordan laver man et kort, der undgår kolonimagtens blinde punkter? »Det gør vi dels ved at sikre, at brugeren af kortet ved, at det er udviklet i respektfuld dialog, og dels ved at tage alt arkivmateriale alvorligt og ikke blot plotte punkter ind pr.automatik. Det gør arbejdsprocessen mere besværlig, men det er en vigtig øvelse.« - Er du bange for, at nogen vil fortolke det her ind i debatten om en krænkelsesforskrækket kultur? »Jeg ser det som et udtryk for omtanke.At man tænker over, hvordan man bærer sig ad. Det er tydeligt, at det ikke altid er noget, man har med i sine overvejelser i forhold til det digitale. Vi er vant til at opfatte arkiver og databaser som et værktøj. Som en måde at få materialet ud til flere. Men det er ikke uproblematisk at digitalisere og sikre the right to access. For meget af det, der ligger i arkiverne, er følsomt, voldsomt eller ubehageligt materiale.«.ModfortællingerFor La Vaughn Belle vækker det blandede følelser, at det stadig ikke er muligt for efterkommere af slaver at bruge meget af det historiske materiale. Når hendes datter modtager historieundervisning i skolen, er oplysningerne om Jomfruøernes fortid - og nutid - meget sparsomme.»Jeg ville ønske, at de her arkiver blev tilgængelige for os. At vi kunne få reel adgang til dem. Men det er også bare et faktum, at der ikke er en kritisk offentlighed, penge eller kulturelle institutioner, der kan varetage materialet ordentligt på nuværende tidspunkt.Og indtil vi har det, er det måske bedst, at I varetager arkiverne,« siger La Vaughn Belle.Det er vigtigt for La Vaughn Belle at komme hjem og tage del i markeringen af Transfer Day i Christianssted på St. Croix: »Vores markering af 100-året for Transfer Day er egentlig ganske sølle: Vi afholder en galla og en upassende parade. Men hvordan er det, man fejrer, at man gik fra at være et lands koloni til et andets,« spørger hun og fortsætter: »Jeg tror, vi fejrer fødslen på en dekolonial bevægelse. Jeg tror, at der her er begyndelsen på noget nyt, på flere modfortællinger og alternative arkiver. Jeg håber, det er begyndelsen på en anderledes udveksling mellem jer og os. At flere danskere vil rejse til Jomfruøerne og se, at lige så fraværende som I mener, at kolonitiden er hos jer, lige så nærværende er den hos os.«.anbr@information.dk /arav@information.dk Når der tales om kolonihistorie, så tales der om noget afsluttet.Men det er ikke afsluttet, langtfra, og vi er nødt til at gå ind i, hvad det egentlig er La Vaughn Belle Billedkunstner.Rettelse: 27.03.2017 
      
      
        
          I artiklen »Historien bestemmes af det 
blik, der rettes mod den« i tillægget Kultur 17. marts skrev vi, at 
husene i Bredgade i København er bygget i viktoriansk stil. Det er 
selvfølgelig ikke tilfældet. Nicolai Eigtved byggede Frederiksstaden i 
Rokokostil. Vi beklager fejlen. 
Det er fortsat svært at undslippe den koloniale mentalitet, selv om kolonitiden officielt er ovre - både på Jomfruøerne og i Danmark. Kunstneren La Vaughn Belle og forskeren Nanna Bonde Thylstrup forsøger begge at rette blikket mod de blinde punkter, der forhindrer os i at se hele billedet og udfordre det koloniale narrativ, der stadig lever.
 Det burde ikke være en metode i 2017, at demonstrere på så ussel og voldelig en måde. Det er helt uhørt, og her skal samfundet øjeblikkeligt sætte hårdt mod hårdt. Den slags er ikke oppe i tiden og viser blot, at der desværre stadig er mange, der ikke kan forstå at gebærde sig i et frit samfund. Det er pinligt og modbydeligt. Hvad opnår disse utilfredse unge mennesker.? Intet - de får os alle på nakken! Hvor er det trist, at se den slags med ' børn', der ikke engang er på vej til at blive voksne.Slå ned på den slags bølleoptøjer, og straf alle, der udøver vold og hærværk. Lad dem selv betale. Det virker.Man kan med al tydelighed se, at København har en politisk slagside. Rens København, stem mere moderat og tænk på fremtiden - ellers får vi svenske tilstande, hvor lov og orden bliver tilsidesat.Lars M. Tjellesen Godthåbsvej 32 Østermarie.

Hvorfor skal man tale pænt om de døde? TB, AahusJeg læste for nyligt en nekrolog over en kendt person.Det var kendt, at vedkommende havde et stort alkoholproblem, og mere en en gang havde drikkeriet været offentligt omtalt. Men ingen af de nekrologer, jeg læste, nævnte det med en stavelse. Enkelte skrev, at han havde levet et hård liv, at tilværelsen havde sat sine spor og den slags.Hvorfor skal f. eks. druk pakkes ind? Hvis det negative gemmes væk, kan man jo ikke vise hele personen.Og det burde døden vel være en god anledning til.Svar I: Der er en meget gammel tradition for, at avisernes nekrologer altid er positive.Bevares, det ville nok øge underholdningsværdien for læserne, hvis man pludselig begyndte at skrive, at afdøde i øvrigt var et dumt svin - eller en drukkenbolt, der selv var ude om, at døden indtraf, og i mange tilfælde ville det bringe nekrologen nærmere sandheden. Bortset fr a, at en sandhed altid har flere sider, og hvilken nekrologskribent er man, at man kan bortdømme et andet menneske? Man kan godt antyde, at afdøde havde en kantet sjæl eller havde brugt sit liv op, en slags kodesprog, men det skal som alt andet gøres med elegance. Nekrologer skrives om mennesker, der var kendt i offentligheden, og der er altid en grund til, at personen var kendt. Døden er så en anledning til uden smålighed at mindes den bedste version af afdøde.En smuk tradition, synes jeg. I respekt for både de pårørende og døden som sådan. Ingen grund til at pege på fejlene. Det er alligevel for sent at rette dem. Kristen Bjørnkjær Svar II: Sandheden vil vi vel alle gerne have adgang til, for den gør os klogere og indsigtsfulde, men jeg tror faktisk også, at vi alle sammen godt kunne bruge den kollektive øvelse at acceptere, at vi ikke har ret til al viden om alle andre hele tiden. Vi ejer ikke retten over andres mørke, bare fordi vi synes, det ville være sundt at kaste lys over det.Jeg vil meget hellere lære om alkoholproblemer fra dem, der har dem. Hvis de vil dele det, så kan vi snakke om det. Og snakke om det, når de er døde. Hvis de døde uden at snakke åbent om det, og hvis der er grund til at granske de problemer, som mørket har forårsaget hos andre - eksempelvis som Lotus Turèlls dokumentar om sin kendte og fulde far - så kommer den refleksion, når det føles rigtigt for dem, der er reelt involveret. Det sker sjældent i en nekrolog, mens liget stadig er lunt. Katrine Hornstrup Yde.Min kone er rykket til højre. Hvad gør jeg? KrebsenJeg er en god antiautoritær socialist på 70 somre.Jeg mente indtil for nylig, at min hustru også havde sin politiske orientering solidt og urokkeligt placeret godt til venstre for midten. Men på det seneste er vores tv-aviser stadig oftere endt i ophedede politiske diskussioner.For at sige det kort og hårdt: Min elskede kone er blevet reaktionær. Hun siger ting som: ' staten er jo ikke en tag selv-bod' og ' der må jo være grænser for, hvor mange, vi kan tage i mod'. Hun synes, at det er logisk - ' men der er jo grænser,' siger hun. Jeg synes, at det er usexet. Hvad gør jeg? Svar I: På den ene side har din kone ret: Der er grænser. Alverdens flygtninge kan ikke rummes på dansk jord. På den anden side er hendes argument indholdstomt, for spørgsmålet er jo netop, hvor grænserne går.Din kone har også ret i, at staten ikke er en tag selvbod.Men det virkelig problem er jo, at grænserne bliver stadig snævrere og statens bod stadig mere tømt for velfærdsgoder. Er det dét, din kone synes, er i orden? Som du fremstiller din kones argumenter, har jeg svært ved at lodde dybden af dem, men jeg har også svært ved at lodde din reaktion: at de er usexede. Har jeres sexliv hidtil beroet på politisk enighed? Du skriver, at du elsker hende, og når du er 70 år, gætter jeg på, at I har været gift længe. Har jeg ret i det, så schwamm darüber: Lad uenigheden fylde så lidt som muligt. Lad evt. være med at se tv-avis, den har alligevel sjældent andre nyheder end dem, du kan høre i radioavisen klokken seks om morgenen.Og lad det ikke gå ud over jeres sexliv. Karen Syberg Svar II: Jeg arbejdede på en fransk restaurant i seks år og serverede undervejs for en del ældre ægtepar, der i løbet af en aften kunne tygge sig igennem hummerbisque, kanin og créme brûlée uden at mæle et ord med hinanden. Efter mange års ægteskab havde de ligesom ikke mere at sige. De var blevet alt for vant til hinanden, og det var frygteligt at se på.I det lys er din hustrus nyfundne borgerlighed måske slet ikke så dum. Hvad med at se den som en vej til at sætte lidt fut i forholdet? Du synes, det var mere sexet at se TV Avisen sammen, dengang I var enige om det hele. Men helt ærligt, er det ikke kun obsternasige ungdomspolitikere, som for alvor ser politisk enighed som en forudsætning for sex? Nogle vil sige, at politik og sex ikke behøver at have en skid med hinanden at gøre. Jeg siger: Bed din elskede kone om at sætte håret op i en stram knold som Støjberg, og se, om ikke det virker. Jon Faber.Hvis Brevkassen ikke får nok spørgsmål, låner redaktionen andre menneskers dilemmaer og skriver dem om til spørgsmål.Skriv - gerne anonymt - til: brevkassen@information.dk.

- Jeg er godt klar over, at der findes finere madsteder i København, men dem er der skrevet så meget om, så nu kommer jeg med nogle anderledes bud.43-årige Nada Louise Cay er københavner på godt og ondt. Hun er født og opvokset i byen og har bortset fra fire måneder på højskole i Hillerød aldrig forladt København.Hun er bybonde med egen køkkenhave i gården, hvor hun dyrker grøntsager, og som madskribent udvikler hun opskrifter og skriver artikler om mad. På hendes egen madblog på lacucinanada.com har hun fokus på bæredygtighed, og hvordan man får mest ud råvarerne, så der ikke bliver det store madspild.Her kommer Nada Louise Cay med gode madtips til København.Billigt, men godt- Jeg lægger ud med Café Glad på Rentemestervej i Nordvest. Det er måske lidt atypisk, men det er en lille perle midt i et sted, hvor man ikke forestiller sig det. De har et ugentligt folkekøkken med økologiske råvarer, og de har også altid et vegetarisk alternativ. Jeg fik for eksempel vegetarisk biksemad, og jeg tror aldrig, at jeg ude i byen har smagt så god vegetarisk mad som dér, siger Nada Louise Cay og tilføjer: - Det handler om at få umami-smagen frem, og så skal man også føle, at der er substans, og det formåede de med svampe, og det smagte skidegodt. Jeg har også fået gode tærter, og alt er friskt, for de står og laver det, mens man er der. Stedet er bemandet af folk, der har udfordringer psykisk eller fysisk, men der er selvfølgelig også køkkenfagligt personale. Og så får man oplevelsen af fællesspisning, for man sidder på bænke ved langborde, hvor man jo også møder andre mennesker, som man falder i snak med, siger Nada Louise Cay.Café Glad, Rentemestervej 76, København NV.Gourmet-oplevelsenEr du ude på at spendere lidt mere, er mulighederne mange i København. Der findes adskillige lister over de bedste, de fineste og de mest prisbelønnede, men Nada Louise Cay har et lidt anderledes bud.- Jeg vil vælge et sted, hvor man kan få en klassisk dansk frokost, og et af mine favoritsteder er Restaurant Kronborg i Brolæggerstræde.De har respekt for, hvordan smørrebrød skal bygges op, men twister det alligevel lidt. De har for eksempel brugt havtorn som det syrlige element i stedet for det klassiske, og så panerer de løg i panko-rasp, så der er små noter af det moderne køkken. Men det er ikke som andre steder, hvor det er vendt helt på hovedet, siger siger Nada Louise Cay.- Hvis jeg skal forkæle mig selv eller spise frokost med andre, så synes jeg, at det er et superhyggeligt sted med ordentlige råvarer - og så har de byens bedste kartoffelmad. Det lyder åndssvagt kedeligt, men det er med ansjoser i stedet for ristede løg, og så er de håndfriturestegt i pankorasp med håndrørt mayo til. Og så laver de øvrigt snaps selv, og den er forskellig alt efter, hvad årstiden giver mulighed for at plukke.Restaurant Kronborg, Brolæggerstræde 12, København K.Den hurtigeLeder du efter den hurtige variation, er der to steder, du ikke må snyde dig selv for.- Den ene er hotdogs ved den økologiske pølsevogn Hanegal ved Rundetårn. Den er helt klassisk, og alt, hvad de laver, smager, som det skal. Ellers er der den pakistanske fastfood i Nordvest, hvor jeg vil anbefale Azeem's Tikka House, siger hun og kommer med et godt tip: - Spørg dem om egnsretterne, de steder de selv kommer fra - det er dem, de laver bedst.Det er sindssygt høj kvalitet, og jeg forstår ikke, hvordan de får det til at løbe rundt. Selve stedet er ikke så spændende at sidde i, så jeg anbefaler, at man henter maden eller får det bragt ud, men det er virkelig god mad, og så får man store portioner.Der findes naturligvis et menukort, men Nada Louise Cay foreslår, at man tager chancen og beder om noget, de bestemmer.- Når jeg har været dernede, så har de lavet noget, der ikke er på kortet - for ' mutter' dernede fornemmer, at jeg går op i mad, så hun er meget smigret og laver så noget mad, som hendes mor lavede. Derudover kan jeg godt lide deres kyllingeret med Tikka Masala, og så er der fladbrød og mangochutney til. Men igen: Gå i dialog med dem, for de brænder virkelig for deres køkken, siger madbloggeren.Den økologiske pølsemand, Købmagergade 50, København K Azeem's Tikka House, Frederiksborgvej 12B, 2400 København NV.Her skal du slukke tørstenEr du tørstig, så drik en øl på Lygtens Kro.- Det er lige meget, om du er gammel eller ung - det er en oplevelse at se den del af København.Det er sådan en lidt berliner-agtig knejpe med bartendere, der alle sammen ligner noget fra det kreative miljø omkring Ungdomshuset, siger Nada Louise Cay.- Der er ugentlige rockquizzer, men det bedste er udvalget af øl. De har absurd mange øl, særligt tyske, men de serverer også en lokalbrygget øl fra en gut i Nordvest. Indendørs er der gamle lamper og brune møbler, og udenfor er der en gårdhave med kulørte lamper. Der er også et ildsted, og der er sådan lidt afterskistemning.Er du mere et vinmenneske, anbefaler hun Spise/Bar i Rantzausgade.- De er gode til at forklare, hvad man får i glasset. De har mange argentinske vine, men udvalget er ret bredt, og de har også mad.- Ellers kan jeg anbefale en håndbajer ved søerne, hvor man kan sidde og se på liv. At sidde ved Dronning Louises bro og se på folk en sommeraften er dejligt - mindst lige så hyggeligt som at sidde på bar, siger Nada Louise Cay.Lygtens kro, Lygten 29, København NV Spise/Bar, Rantzausgade 20, København N Dronning Louises Bro, København.Det må du ikke gå glip af- Jeg missede det selv sidste sommer, men The Coffee Collective i Torvehallerne har en espresso-softice, der skulle være den bedste kaffe-is nogen sinde. De laver i forvejen den bedste kaffe, så kombinationen med is kan ikke gå galt.Og så vil jeg også pege på Copenhagen Cooking i august, hvor du ikke må gå glip af Frederiksberg Høstfest, hvis du er i København på det tidspunkt - en fællesmiddag ved langborde som i gamle dage, hvor man hylder høsten af afgrøder, siger Nada Louise Cay.The Coffee Collective, Vendersgade 6D, København K.Fakta: MADBLOGGEREN NADA LOUISE CAYS INTERESSE FORMAD opstod, fordi hendes mor ikke var så god til at lave det, da hun var kvinde i en tid, hvor pulver og konserves var moderne, og hvor man aldrig serverede rester.- Da jeg flyttede hjemmefra, tænkte jeg, at det måtte kunne gøres bedre, og jeg har altid syntes, at det var sjovt at lave mad, lige fra jeg som fem-årig var med til at lave syltetøj med min moster. Der var ikke mange madbloggere, da jeg startede med det, men flere og flere spurgte efter opskrifter, og så voksede det, siger Nada Louise Cay.
Er du til alternativ vegetar-mad, espresso-softice, special-øl og pakistansk kylling, bør du smage på København.
Der er riftom at se, hvad der gemmer sig i papkasserne og plasticbakkerne. Selvom de frivillige i Wefood, Folkekirkens Nødhjælps supermarked på Nørrebrogade i København, kun lige har låst døren op, vrimler det allerede med håbefulde kunder. Rynkede passionsfrugter, danske rabarber med lidt halvbløde ender og modne bananer er stablet op langs indgangen. For det er særligt den dagligt skiftende grøntafdeling, der trækker formiddagskunderne til.Wefood sælger supermarkeders varer, som ellers ville være endt i skraldespanden, fordi de er tæt på udløbsdatoen, er forkert mærket eller har beskadiget emballage.Overskuddet fra forretningsdriften går til verdens fattigste som del af det generelle støttearbejde i Folkekirkens Nødhjælp. Nu er tiltaget en af finalisterne i konkurrencen om at modtage Kristeligt Dagblads Initiativpris.22-årige Emilie Enok står med en kakaodrik, en pose udløbne chips og et par gratis bananer ved siden af sin medstuderende fra erhvervsakademiet KEA." Vores studie ligger lige rundt om hjørnet, så det er nemt at gå herover og købe lidt snacks. Jeg kommer her primært, fordi det er billigt, men kan også godt lide tanken om, at man undgår madspild.Chips fejler jo intet, selvom holdbarhedsdatoen er overskredet. Men jeg er nok stadig lidt for sart til nogensinde at ville købe for eksempel mælk her," siger Emilie Enok og peger på venindens valg af laktosefri minimælk.Indtil videre har Wefood solgt 220.000 tons varer, lyder det fra Sofie Amalie Damkjær Østensgård, projektkoordinator for Wefood. Det er Wefoods 80 frivillige, der fastsætter priserne, som typisk ligger mellem 30 og 50 procent under varernes normalpris." Folkekirkens Nødhjælps fokus på madspild kan forhåbentlig være med til at ændre danskernes mad-og forbrugsvaner.Vi håber i hvert fald, at butikkerne med tiden kan blive et naturligt stop inden de resterende supermarkeder," siger Sofie Amalie Damkjær Østensgård.Bagest i butikken har 26-årige Mia Andersen lige fået udleveret en folder om, hvordan hun kan blive frivillig." Jeg kender slet ikke konceptet, men gik tilfældigt forbi butikken med mit barn. Nu har jeg fundet en masse forskelligt billigt grønt, da jeg er veganer, og jeg kan bestemt se mig selv som en del af et sådant projekt," siger Mia Andersen, mens hun fylder barnevognen med de forskellige varer. At købe plasticposer bryder hun sig ikke særligt meget om, fordi det er skadeligt for miljøet.Siden februar 2016 har Wefoods to butikker på Amagerbrogade og Nørrebrogade i København tilsammen omsat for 2,4 millioner kroner. Inden for det næste år vil Folkekirkens Nødhjælp også åbne en ny butik i Aarhus.hoegholm@k.dk Fakta: De seks andre finalisterFrihed i Tro og Tale i Jelling.To asylpræster underviser asylansøgere i religionsfrihed med en imam.Luthermiddage i Odense.40 gæster hører lutspil og luthersk-inspirerede bordtaler over maden. 3 Daabskluden.dk på Djursland. 350 kirker landet over strikker klude til sognets dåbsbørn.Folkekirkens Musikpris.Prisen uddeles til pop-og rocksange, der sætter ord på livets store spørgsmål. 3 Familienetværket i Aarhus.Citykirken og Blå Kors hjælper familier i det socialt belastede Bispehaven." Sjælesorg på nettet" af folkekirken. Anonyme brugere skriver med præster om livets svære sider. 3 Kristeligt Dagblads Initiativpris gives til Danmarks bedste kirkelige initiativ. Vinderen får et gavekort på 25.000 kroner. Til og med mandag kan man stemme på konkurrencens syv finalister på www.kristendom.dk/ initiativprisen.
initiativpris Folkekirkens Nødhjælp har åbnet to butikker, der sælger supermarkeders overskudsvarer for at undgå madspild. Tiltaget er blandt finalisterne i Kristeligt Dagblads initiativpriskonkurrence.
Historikeren: Fortiden ligger gemt i alle de ting, vi smider udOve Dahl brænder for den fysiske hverdagsting, man aldrig tænkte over, mens man brugte den, men mange år senere er ladet med betydning: postkortet fra Harzen, den gamle telefon, Madam Blå-kanden... For de kan bruges i hans arbejde - både når han skriver bøger og arbejder med demensramte.Min bogserie hedder "Alle de ting, du har glemt, du kan huske", og den første af bøgerne handlede om 60' erne. De lå mig nær, for det var den tid, da jeg var dreng og ung.Det første billede viser den oprindelige, rillede Fanta-flaske og et stort ølglas med sugerør.Jeg boede alene med min mor, vi havde ikke mange penge, men i 60' erne gik det bedre, og vi fik køleskab. Siden fik vi også fjernsyn, som viste "Flintstones" lørdag formiddag, og så sad jeg der med mit ølglas og min Fanta. Da der kom én og afleverede flasken til mig til brug i mit arbejde, kunne jeg mærke noget inde i mig selv. Jeg havde ikke set den siden 60' erne, og nu fik jeg den i hånden igen.Den følelse er beskrevet flere steder i skønlitteraturen.Hos Marcel Proust er der den berømte sekvens, hvor han får »en særegen lykkefølelse« ved at tage en bid af sin madeleinekage dyppet i lindete, som sender ham tilbage til barndommen. Det er en ægte reminiscensoplevelse.Et andet eksempel er George Orwells "1984", hvor hovedpersonen kommer ind til en gammel marskandiser, hvor der står en brevpresser af glas, som fanger hans interesse.Han ved ikke præcis, hvad det er, for man må ikke tale om de gamle ting, som er fjernet af det totalitære styre, men han kan godt lide den, fordi den repræsenterer en verden langt tilbage, hvor man havde sådan nogle unyttige ting.Fysiske genstande kan noget helt særligt, og derfor bruger jeg dem også i mit arbejde med demensramte. Der er en kæmpe fordel ved ting, man kan røre ved, høre og dufte.Jeg laver bl. a. "erindringskasser" med genstande, som kan vække den demensramtes erindringer og minder. Jeg har f. eks. brugt et af de postkort med tekster til tidens populære melodier, som var udbredte engang. Da hun så det, begyndte en demensramt dame at fortælle, hvordan hun ikke havde råd til kortene, men gik hen foran kiosken og lærte teksterne ved at kigge på dem gennem ruden, og pludselig reciterede hun en hel sang perfekt. Hun vidste ikke, hvad dag det var, eller hvordan hun skulle komme tilbage til sin afdeling, men teksten kunne hun. Det var fantastisk.Loppemarkederne er Danmarks største museer, og de har den kæmpe fordel, at man må røre ved det hele. Jeg har også brugt netauktioner som QXL, og det undrer mig, at de etablerede museer ikke gør det samme. Jeg har fået fat på fantastiske originale materialer helt ned til 10 og 20 kr.Det blev sværere med tingene til bøgerne om 80' erne og 90' erne, da de rent følelsesmæssigt lå længere væk for mig, men jeg ville godt kunne lave en bog om 00' erne nu, hvor de er otte år på afstand. Jeg har gemt en del reklamer fra før krisen, hvor forbrugsfesten toppede, og de er virkelig sigende for tiden. Det fysiske indhold i en mindekasse fra 00' erne er jeg ikke helt sikker på. Mon ikke der skulle ligge noget merchandise fra komedieserien "Venner"? Måske bliver det sværere med de næste årtier, for man har ikke længere så stærk en tilknytning til sine ting. Jo, måske til telefonen.Man har fjernet sig mere fra den fysiske verden. Jeg tror, det gør noget ved vores erindring, at mange af de ting, vi beskæftiger os med, ligger på en telefon og en skærm.Mange museer arbejder ud fra et dannelsesbegreb.De laver udstillinger, for at man skal gå mere vidende ud af museet. Jeg går den anden vej og fokuserer på de gode minder, man kan bruge i sit eget liv og opfatte sig selv og sine omgivelser som historiske. Det, der vækker personlige minder, er normalt ikke landspolitiske begivenheder, men de oversete kildematerialer, som lader os trænge igennem til hverdagslivets historie.Brugsanvisninger, lejekontrakter, kvitteringer, private breve og fotos. Alt det, der bliver smidt ud af marskandiserne, når de tager sig af et dødsbo. De fantastiske papirvarer, som den ældre har gemt i en kasse, ryger oftest ud, for det er der ingen, der er interesseret i at købe. Undtagen mig.Rapperen: »Jeg var bare bedre til at sætte mig ind i ting, da jeg var barn«For Marvelous Mosell er barndommens referencer en evig kilde til inspiration, og publikum deler begejstringen.Over hele landet fyldes spillestederne af folk, der vil mindes Ninja Turtles, Sega Mega Drive og Beverly Hills.Jeg har lavet rap i 17 år, men det blev skelsættende, da jeg begyndte at lave mine egne Youtube-videoer i 2012. En af dem var musikvideoen til min rap om Ninja Turtles, som blev delt flittigt på Facebook.Ninjapadderne er en stor ting for min generation.Dengang jeg var 10 år, var det vildt populært, og hvis jeg dengang havde hørt, at nogen havde lavet en Ninja Turtlesrap, ville jeg blive mega glad og straks løbe ned for at købe den. Jeg laver det, der ville have gjort mig glad dengang.Generelt rapper jeg om det, jeg kan lide, og det, jeg kan huske. Meget af det er fra slut-80' erne og start-90' erne. Jeg var vild med Masters of the Universe og har stadig Heman-figurerne derhjemme. Så kom Dino Riders og siden Ninja Turtles. Da jeg blev lidt større, var det Jean Claude van Damme, "Predator", "Dødbringende Våben" og karatefilm.Lydbilledet i mine sange er præget af discomusikken, men Turtles og disco er jo egentlig ikke fra samme periode, der er i hvert fald et årti imellem, men det passede bare fedt sammen. Sådan er det med mange af de ting, jeg laver. Det er ikke kun 80' erne, der er også noget 90' er, og 70erne er også til stede, for nogle af mine faste karakterer er Ove Verner Hansen og Jens Okking, som er politibetjente i mine fortællinger.På min nye plade er der et nummer, der hedder "Beverly-beretninger". Jeg tror, alle på min alder har set Beverly Hills og kender navnene på karaktererne. Og det er fedt, for så har man et univers, hvor man er fri for at introducere personerne. Man kan bare gå i gang. Han, der synger omkvædet på sangen, hedder Louis, og det viste sig, at han var enormt stor Bevery Hills-fan, meget større end mig. Til sidst i sangen synger han "Donna Martin Graduates" - det var en reference til et bestemt afsnit, som jeg ikke kendte.Men nu har jeg selvfølgelig set det.Der er mange, der kalder mig retro-rapper, og så er jeg jo blevet mere bevidst om mit univers.Men jeg har aldrig haft en plan om at være fortidsrapper, det har bare vist sig at fungere. Jeg kommer automatisk til at referere til personer, der var kendte for 30 år siden.Jeg ved ikke hvorfor. Men jeg var bare bedre til at sætte mig ind i ting, dengang jeg var barn. Jeg ville ikke vide, hvilke moderne ting jeg skulle rappe om, for min hjerne absorberer det ikke rigtig. Skulle man rappe om Facebook? Det er ikke det samme. Det er nemmere, hvis man har fået det ind i en tidlig alder, for så husker man det helt klart. Serier? Dem er der jo mange af nu, men jeg glemmer dem hurtigt. Jeg har set "Stranger Things", men jeg ville ikke kunne lave en rap om det, for jeg kan ikke engang huske, hvad nogen af dem hedder. Men jeg kan stadig huske Rafael og Donatello og Shredder og Bebop.Mange siger, at man skaber sin musiksmag, inden man er 30. Det, man kan lide i 20' erne, hører man også som 50-årig. Det er det samme for mig. Jeg hører ikke ret tit ny musik, og jeg ser heller ikke så tit nye film. Ikke fordi jeg ikke kan lide det, jeg kan bare bedre lide det gamle. Jeg har taget nogle ting ind, og så har jeg åbenbart lukket af og sagt: "Så.Ikke mere nyt, nu kører vi med det, jeg har fået, det er nok." Og det er det åbenbart.Jeg har mange farverige nylon-joggingsæt derhjemme.Lige siden jeg var lille, har jeg bare syntes, de så flotte ud, så dem ville jeg have på, når jeg optræder. Og solbriller og kasket og halskæden med et kassettebånd med mit navn på. Det ligner en guldkæde, men faktisk er det min farmors gamle taskehank.Energien sidder i tøjet. Når jeg tager det på, ved jeg, hvad der skal ske.Mine sange er nok sjovest, hvis man kender de ting, jeg rapper om. En 18-årig i dag kender måske ikke Nintendo, men så kan de google det og i samme ombæring opdage, hvor fede walkmen og frisbee'er er, og så åbner det måske et univers for dem. Ligesom hvis man ser en film om Anden Verdenskrig og får lyst til at vide mere om et bestemt våben.I hvert fald er gymnasieeleverne også på, når jeg spiller. Måske forstår de ikke referencerne, men så kan de lide stemningen og festen.Hvis jeg ikke var begyndt at lave rap, havde jeg jo bare haft en hel masse ting samlet i mit hoved, som jeg ikke kunne bruge til noget.Altså, hvilket job kan man få, hvis man ved meget om Ninja Turtles og gode dansetrin og nylontøj? Men summen af en masse ting - det håndlavede, farverne, action, eventyr - bliver til sammen til Marvelous Mosell.Ved at opsøge det gamle har jeg lavet noget nyt, og det har jo vist sig, at der er mange, der kan bruge det til noget.Forfatteren: »Vi kan ikke være bekendt at gå og snakke om, at det hele går ad helvede til«Kirsten Hammann behøver ikke være på afstand af begivenheder for at skrive om dem. Tværtimod. Hun kan kun beskæftige sig med sin nutid, og i hver eneste bog er der syrlige svirp til vores tid - og til hende selv.I "Bruger De ord i kaffen" sammenligner jeg forfatteren med den kanariefugl, man før i tiden sænkede ned i mineskakter for at se, om der var ilt nok. Døde kanariefuglen ikke, kunne mandskabet følge efter. Det er min metode. Jeg har ikke noget helikopterblik, men zoomer ind på mit stof. Jeg lader en karakter se på verden, jeg sætter mig ind i et problem eller en tilstand og skriver så ærligt om det, som jeg kan, og på den måde kommer jeg til at skrive om noget af det, der sker uden om mig.Jeg er nådesløs mod mine hovedpersoner og mod mig selv. Jeg vil klæde mig selv og mine karakterer af, og dermed kan jeg ikke undgå at sige noget ærligt om tiden. Jeg har ikke nogen afstand til stoffet, jeg skriver kun om min samtid, og det er altid som betragteren.Jeg føler mig lidt udenfor, og jeg bruger alt det, jeg ikke forstår, og det, jeg savner i verden.Jeg har selvfølgelig selv prøvet at stå i en butik og ville vælge de økologiske pærer, men så tænkt over, at de er fløjet ind fra Sydamerika, og hvad er så det rigtige at gøre? Jeg fanger mig selv i noget, og så bruger jeg det. I dette tilfælde kom scenen med i "Fra smørhullet".I "Se på mig" findes en bamse med indbygget overvågningskamera. Da jeg skrev den, havde jeg netop selv opdaget, hvor stort markedet for overvågningsudstyr åbenbart er. Så de ting, jeg opdager, opdager mine karakterer samtidig. Siden blev overvågning jo et kæmpe emne.Jeg tror ikke, jeg ser klarere end andre, men jeg er professionel fejlfinder. Mit arbejde går ud på at gennemskue mig selv og andre. Og så har jeg bedre tid til at tænke end jer andre, for jeg har ikke et normalt job. Og så er jeg så heldig at kunne skabe nogle personer, som giver mig afløb for det, som vi alle sammen går og irriteres over. For eksempel barslende kvinder, der er blevet så højhellige i vores tid. I "Alene hjemme" giver jeg et svirp ud mod dem, og det gør nok bogen til et tidsbillede, for jeg ville have skildret vordende mødre anderledes for 30 år siden.Dengang var moderrollen ikke så speltagtig.Den sexede overbo i samme bog er lige sådan.Hun er sammensat af nogle ulidelige typer, jeg har kendt. Sådan en femme fatale, der altid er følelsesfuld, ligesom hende der fra filmen "Betty Blue", der er helt hysterisk og smuk og sexet og har store bryster og tuder og griner og laver kunst og teater og design.Sådan en figur kan være ret irriterende for mange af os mere almindelige kvinder.Min nyeste forargelse går på "preppere" (folk, der forventer en apokalypse eller global krise og forbereder sig på den, red.) Senest læste jeg om en dansk far, der tager sine børn med til Nicaragua for at lære dem at dyrke grøntsager, inden det hele bryder sammen.Der er også Andrea Hejlskov, der har fortalt vidt og bredt om at flytte ud i de svenske skove. Det optager mig ret meget.Vi er så negative i de her år. Det har jeg skrevet om i begge mine seneste bøger. Vi er pessimister på hele klodens og vore børns vegne, men vi kan ikke være bekendt at gå og snakke om, at det hele går ad helvede til.Hvad er det for et billede, vore børn vokser op med? Det er karakteristisk for det her årti. Vi sidder og flæber, og alle - også jeg selv nogle gange - har en idé om, at det hele går galt, og Tredje Verdenskrig er på vej. Det er en bølge af flæb og angst, som findes alle vegne, i tvprogrammer og artikler.Selvfølgelig er det en ny tid, vi lever i, men den er ikke kun dårlig. Undersøgelserne viser, at der aldrig har været mindre fattigdom i verden, børnedødeligheden er rekordlav, så der er noget, der ikke stemmer i vores tidsbillede.Jeg kan slet ikke have det der med, at man vil flytte ud i skovene og stadig regne med at kunne tjekke ind på Rigshospitalet, hvis man bliver syg. Folk vil have en mærkelig blanding af velfærdsstat og stenalder. Men hvem skal betale for Rigshospitalet, hvis vi alle går og skraber i jorden? Det er en karakteristisk tendens i det her årti, som jeg håber kan isoleres til 10' erne.For sagen er, at teknologien meget vel kan redde os. Vi har elbiler, og der er kunstigt kød i Føtex, som selv topkokke har givet rosende ord med på vejen. Måske skal det der plantekød faktisk med i tidskapslen fra 2017.david.j.turner@jp.dk david.j.turner@jp.dk david.j.turner@jp.dk Fakta: BLÅ BOG Ove DahlDansk historiker, f. 1953.Leder af Dansk Center for Reminiscens, en del af landsorganisationen Danske Seniorer.Arbejder blandt andet med at kalde minder til live hos ældre og personer med demens.Forfatter til den populære "Tilbage til"-serie, der handler om årtier og har undertitlen "Alle de ting, du har glemt, du kan huske".Foreløbig findes bøger om 30' erne, 40' erne, 50' erne, 60' erne, 70' erne og 80' erne.Han er klar til at skrive bogen om 00' erne, når forlaget ønsker den.BLÅ BOG Marvelous MosellKunstnernavn for Morten Sell, dansk rapper og sangskriver, f.1983.Fik sit gennembrud med sangen "Jeg var blevet syg og ku' li' det" i 2013, der blev spillet på P3, og blev et viralt fænomen med sine hjemmeproducerede sange og videoer.Kendt for sine varierede rim og sammenhængende tekstunivers, hvor bestemte karakterer går igen, bl. a. narkobaronen Robin Rubin.Spillede udsolgte koncerter på store spillesteder, endnu inden han havde udgivet en regulær plade.Udgav dette efterår sit første album, "Magisk, Mytisk, Mageløs", som er lavet i samarbejde med den kendte dj Tue Track.P. t. i gang med en større danmarksturné.BLÅ BOG Kirsten HammannDansk forfatter, f. 1965.Debuterede i 1992 med digtsamlingen "Mellem tænderne" og har siden udgivet en lang række romaner, der har cementeret hendes ry som en af de store prosaister i nyere dansk litteratur.Kendt for sine metalitterære greb, sit nyskabende formsprog, sin ironi og de syrlige beskrivelser af vores samtid.Blandt emnerne finder man parforhold, ulandsproblematikker, forbrug og aktuelle begivenheder som 9/ 11 og Irakkrigen.Aktuel med bogen "Ofte stillede spørgsmål".
Hvordan vil vi i fremtiden se tilbage på 2017? Hvordan holder man en 10' er-temafest? Skal man på afstand af en epoke for at kunne forstå den? Og hvorfor er man mest fortrolig med sin barndoms årtier? Mød tre kulturpersoner, der arbejder professionelt med tidsånd.
Luk øjnene. En drømmenes diner åbenbarer sig foran dig. En diner, hvor lumre truckers og friturefedtede overflader er tryllet væk. Forestil dig et lille, funky indrettet lokale med pink vægge, mørklakeret trædisk, turkise borde og et udvalg, der består af lutter hjemmelavede godter som deviled eggs, nuggets, fritter, vafler, burgere, stærk kaffe med refills og cocktails with no frills. Og læg så dertil, at der strømmer blues af den gamle skole ud over det hele. Som flødeskum på toppen.Da vi trådte ind på Snack &amp; Blues en søndag ved frokosttid, tog en nærværende servitrice imod og forklarede tålmodigt konceptet, der er baseret på æg og kylling. Derfor byder menuen for eksempel på pocherede æg, salater med fjerkræ og i stedet for klassisk burger med oksekød varianter med stegt kylling, æg og halloumi, som vi testede..Og blev sendt en tur til de højere luftlag.For hvilken burger! Sprødstegt gede-og fåreost serveret i en mumset, mørkgylden briochebolle smurt med en tilpas mængde aioli og fyldt med søde semidried cocktailtomater og sprød brøndkarse.Smage og teksturer smeltede perfekt sammen. Det er min nye yndlingsburger i byen. Og det siger ikke så lidt i en tid, hvor det bugner med ambitiøse burgerbarer.Dinerens morgenservering er også comfort food på højt niveau. Den serveres trin for trin, i takt med at retterne bliver færdige i køkkenet og spist op ved bordet.Først kom avo-smash, en grov mos med avokado, lime, lidt chili, koriander og rødløg. Den blev serveret med ristet rugbrød og rough-rye, der er en slags friturestegt kiks, der med sin salt, fedme og sprødhed passede perfekt som små skovle til den grønne ret.Dernæst kan man vælge, hvordan man vil have sit æg tilberedt, og vi testede både røræg-og spejlægversionen. De var begge nænsomt tilberedt, så røræggene var cremet lækre og spejlægget stegt med sprød skorpe og uden slimhinde, men stadig med blød blomme.Lidt af et kunststykke. Så tog vi en slurk af den isafkølede appelsinjuice og filterkaffen, der skænkes i rummelige metalkrus, før vi kastede os over vaffelserveringen.Helt nybagte, smørsprøde og lette som skyer og serveret med en virkelig god ahornsirup. Vi bad om omskriften og fik den.Og så til finalen, der får karakteren på seks hjerter til at svulme: en voluminøs servering af en dekonstrueret citrontærte med tutter af blød, sød-syrlig lysegul citroncreme, karamelliserede marengstoppe og sprøde flager af knækket tærtebund pyntet med skovsyre i lilla nuancer.Smukt. Og deleportionen blev grådigt revet frem og tilbage over bordet.Vi kommer snart tilbage for at få mere.birgitte.kjaer@pol.dk Fakta: Kort sagt om Snack &amp; BluesHipnessfaktorStedet er sit helt eget. En fremtryllet lille lomme, der hylder amerikansk madkultur på en moderne måde. Snacks uden snask. De turkise dinerborde har praktiske, stramt designede dækkeservietter med påtrykt menu, og servitricen er aldrig længere væk, end at hun kan se, hvornår du skal have en refill i det metalkrus, du har fået kaffen serveret i. Ligesom man forestiller sig, det blev gjort på diners langs Route 66 i 1950' ernes USA. Bare langt mere tjekket.Billigt vs. dyrtDu kan få smag for Snack &amp; Blues ved at smide sølle 35 kroner på disken og få en drumstickmed hotsauce. Når du dypper kyllingelåret og tager en bid, så ved du, præcis hvad stedet handler om. Velsmag i små portioner. Og du forstår, at det er svært at nøjes. Så tag lidt flere kroner med næste gang og forkæl dig selv med enten det store morgenmadsudtræk med både æg, avokado-smash og vafler eller en easy choice burger-menu, der begge står i 145 kroner.DommenHvor mange små cafeer har porcelæn med eget navn påmalet? Hvor mange giver en musikgenre lige så meget vægt i konceptet som maden? Alt, øjet falder på og øret hører hos Snacks and Blues, synes nøje gennemtænkt. Ethvert element på menuen er økologisk, fintunet og bliver lavet på minuttet i det lille køkken.Det smager igennem. Og stedet er i tilgift så hyggeligt, at man får lyst til at komme forbi til både morgenmad og en nightcap.
En mikro-diner på Nørrebro viser, hvordan både kylling og vafler skal steges og serveres.
Det pibler frem med dygtige keramikere, der har indfanget en del af 70erånden, hvor natur og nedtonede nuancer karakteriserede datidens stentøjsserier.En af dem er 32-årige Sarah Oakman, der blot et år efter sin afgang på Glasog Keramikskolen under Danmarks Designskole på Bornholm har så fornemme forhandlere som Louisianas Museumsshop og Stilleben.Især hendes Nexø-serie med kopper, tallerkner, fade og vaser er populær, fordi de synes med deres unikke former og sanselige glasuroverflader at give køberen et stykke af Bornholms natur med hjem. Selv troede Sarah også, at hun skulle hjem efter at have hevet eksamensbeviset i hus på klippeøen. Hjem med sin mand Rasmus Kvist til København, hvor hun havde boet i mange år og endda arbejdet som uddannet folkeskolelærer. Da skolereformen trådte i kraft, kunne Sarah mærke, at hun havde mere lyst til at gøre noget ud af sin hobby med at lave keramik end at fortsætte lærergerningen.Så i 2012 flyttede hun og Rasmus til Nexø.»Vi købte et lille byhus med have. Det kunne lade sig gøre, fordi du virkelig får meget for relativt få penge herovre. Dengang havde vi kun ét barn og ingen ambitioner med haven, så både hus og grund virkede enorme,« fortæller Sarah.Mistet filterI dag er lillesøster Yrsa kommet til, og parret har fundet ud af, at de har grønne fingre, og hvor dejligt det er at have et stort uderum. De har også fundet ud af, hvor meget de holder af Bornholm.»Vi er vildt glade for at bo her. Jeg er blevet helt afhængig af den stilhed, som her er. Bornholm har forandret mig. Det filter, jeg åbenbart må have levet med i København, er forsvundet.For nu kan jeg mærke, at jeg bliver overvældet af de mange lyde, folk og indtryk, når jeg er i København. Det gjorde jeg ikke, da jeg boede der. Nu er filteret væk, og jeg kan herovre tage alle sanseindtryk ind uden at blive væltet omkuld og i stedet bruge dem kreativt i min keramik« fortæller Sarah. Kreativ er hun også, når det handler om indretningen i byhuset.En del af møblerne er købt brugt i genbrugsbutikker, på loppemarkeder eller på Dba.dk, dels fordi hun og manden godt kan lide ting med patina, men også fordi de i mange år begge levede på SU og derfor ikke havde råd til dyre designklassikere.»Egentlig går vi heller ikke efter klassikere.Når jeg falder for et møbel, handler det mere om mavefornemmelse end om, hvilket navn der står under stolesædet. Vores spisebordsstole er f. eks. lavet af en ukendt designer, og det gør jo ikke, at de passer mindre godt til vores spisebord tegnet af Børge Mogensen,« siger Sarah.Fakta: Fakta om boligenHvem: Sarah Oakman, keramiker og selvstændig med mærket Oh Oak, Rasmus Kvist, forstander på Bornholms Efterskole, Albert, 6 år, og Yrsa, 2 år. Se mere på Ohoak. com, Sarahoakman.com eller hos onlineforhandleren Itsyonobi.com Hvad: 120 kvm stort byhus fra 1920 i Nexø.
Under sin keramikeruddannelse på Bornholm troede Sarah Oakman, at hun senere skulle flytte tilbage til København. I dag bor hun og familien i et byhus i Nexø, for øens natur og stemning har fået seriøst tag i dem.
Under overskriften ' De voksne former Generation Seriøs' glæder en af Politikens mange mærkelige journalister sig over, at et massivt opbud af samaritter, betjente, gadeplansmedarbejdere og Natteravne forleden mandsopdækkede et par hundrede gymnasieelever, der holdt ' puttefest' i Dyrehaven nord for København.Formålet var, at de nye 1. g'ere i gymnasierne ikke drak sig så stive, som det skete sidste år.' Nogle vil sikkert kalde det paternalistisk, andre fornuftigt...' mener journalisten.Nærmere pattebørn? Politiet har som bekendt rigeligt om ørerne nu - hvorfor skal de passe på en flok forkælede møgunger på skovtur, når sagesløse borgere bliver beskudt i byens gader?.

Peter Bastian sidder klar og nybarberet. Han har forsøgt at lave en frisure ud af sine sparsomme hårrester. Han har lige set sig selv i spejlet på badeværelset, afpillet, mager, det var ikke rart. Men han er tændt, han har noget vigtigt at fortælle, og det skal gå stærkt. For Peter Bastian er døende.Scenen her udspiller sig klokken 11.07. den 16. marts i år, og den åbner Peter Bastians sidste bog " Altid allerede elsket", der udkom den 21.juni, og som netop har fået seks stjerner i denne avis.Bogen, der bygger på en fi-re en halv time lang samtale med vennen Tor Nørretranders, er optaget på Peter Bastians værelse på Arresødal Hospice i Frederiksværk.11 dage senere døde Peter Bastian. Det sidste, han gjorde, var at redigere forordet.Og for Tor Nørretranders er det " mærkeligt" og " skævt", at være den, der er tilbage til at udtale sig om projektet." Jeg var jo sådan set bare Peters fødselshjælper på bogen," siger han.I " Altid allerede elsket" taler de to om musik og kunst, for selvom musikken fyldte mest i Peter Bastians liv, var han også billedkunstner. Og i midten af bogen gengives 24 af hans landskabstegninger med motiver fra Jylland, Sverige og Lapland.Men først og fremmest taler de om Peter Bastians tro på kristendommen, som han fandt, efter han den 6. november 2014 fik sin diagnose: akut leukæmi. Knap et år efter blev Peter Bastian døbt, 72 år gammel, og oplevede en dyb følelse af forsoning og fred." Peter var et søgende, spirituelt menneske, som i flere år var med i den amerikanske bevægelse EnlightenNext," fortæller Tor Nørretranders.Faktisk var det Peter Bastian, der introducerede danskerne for Andrew Cohen og hans lære.Men Bastian brød med bevægelsen, og i samtalen med Tor Nørretranders fortæller han, at det var ham imod, at man skulle gøre sig fortjent til nåde. Når man sad og mediterede var der " fred og ingen fare", siger han i bogen, men der var også " trusler og ydmygelser" og kollektiv udskammelse.I kristendommen oplevede han til gengæld, at man ikke skulle gøre sig fortjent til Guds kærlighed. Man er allerede elsket - deraf bogens titel " Altid allerede elsket".I de to venners båndede samtale indtog Tor Nørretranders en mere tilbageholdende rolle, end han plejede i samtalerne gennem deres venskab, der strakte sig over 30 år. Og han er stadig forbløffet over Peter Bastians gennemslagskraft." Selv i rask tilstand er der mange, der ville have haftsvært ved at holde fokus og tale så klart og tydeligt i så lang tid. Men det kunne han altså - i en tilstand, hvor der næsten ikke var mere af ham.Det var Peter i en nøddeskal, der var en enorm intensitet over ham. Og en evne til og glæde ved at tale," siger Tor Nørretranders.Peter Bastian holdt fokus, fordi han var en performer, mener Tor Nørretranders. Et menneske, der kunne " trykke den af", når det gjaldt. Og her, få uger før døden, gjaldt det om at få sagt alt det vigtige.De to taler også om, at Peter Bastian først fandt kristendommen og lod sig døbe, efter at han havde fået sin diagnose." Det forhold, at Peter var dødeligt syg, accelererede helt klart den fase i livet, hvor han for alvor blev kristen.Der var nogle tilløb og tilnærmelser inden, men det er helt klart noget, der skete i forbindelse med, at han erkendte, at det var alvor det her. Det er så vidt jeg forstår ikke så ualmindeligt, at folk til sidst vender sig mod kristendommen.Så i den forstand er det jo en meget banal historie," siger Tor Nørretranders og holder en pause, så man forstår, at så banalt er det nok alligevel heller ikke." Det, der gør det usædvanligt, er, at Peter er så dybsindig, artikuleret og interessant at høre på i forhold til at finde fred i kristendommen.Fordi han har så mange re-fleksioner, som er betydningsfulde også for mennesker, som ikke nødvendigvis abonnerer på det samme kirkeblad." Og netop det " kirkeblad" abonnerer Tor Nørretranders ikke på. For selvom naturvidenskabsjournalisten og forfatteren for eksempel i sin egen bog " At tro på at tro" (2003), kredser om tro, er han ateist og ikke medlem af folkekirken.Men har Peter Bastians stærke tro slet ikke påvirket Tor Nørretranders? " Nej. Jeg er vennen, der lytter interesseret. Og som her til sidst hjalp Peter med at få det, han havde på hjerte, fortalt videre. Men nej, hans tro har ikke påvirket mig, og det har heller aldrig været et anliggende mellem os - at vi skulle påvirke eller hverve hinanden til vores forskellige verdensbilleder." Alligevel siger Peter Bastian et sted, at du er så tæt på at være troende, som en naturvidenskabsmand kan være? " I modsætning til mange ateister, siger jeg ikke, at religion er noget vås om noget, der slet ikke findes. Jeg mener, at religion er et af de steder i samfundet, hvor vi taler om nogle meget vigtige ting i tilværelsen. For eksempel det at turde have tillid til noget, som man ikke kan være sikker på," siger Tor Nørretranders, der tager " det religiøse" meget alvorligt, men at det for ham ikke handler om Vorherre: " Jeg tror på mennesker.Og på skønheden." Men på det personlige plan har venskabet med Peter Bastian og deres sidste fælles projekt haften stor påvirkning." Alle de samtaler, jeg har haftmed Peter gennem 30 år, har udviklet mig," siger Tor Nørretranders, som stadig er mærket af vennens død." Hver gang jeg har været tæt på et andet menneske, som har været ved at dø, er det en meget speciel rejse, der gør et stort indtryk, som det i virkeligheden tager mange år at fordøje. På den måde er jeg slet ikke færdig med at fordøje, at jeg har mistet min ven Peter. Ligesom venskaber bygges op gennem tid, er det at miste også noget, der tager tid og afvikles langsomt." I " Altid allerede elsket" taler Peter Bastian om den " totale taknemmelighed", han oplever midt i sin dødelige kræft-sygdom. En jubel over at være til, simpelthen. En dyb glæde, der omfatter stort og småt - inklusive det at spise en god græsk yoghurt på et tidspunkt, hvor kemoterapien egentlig har ødelagt smagsløgene.Vennens stærke følelse af taknemmelighed på kanten af døden får Tor Nørretranders til at spørge, om Peter Bastian ikke tror, det er muligt at få den intensitet til at blomstre op tidligere i livet.Fordi det for ham at se, er en " lidt voldsom omkostning, hvis man skal have en dødsdom, før man begynder at se forårsblomsterne blomstre, ikke?".Peter Bastian tøver med svaret. For en gangs skyld har han svært ved at sætte ord på. Men taknemmelighed er et nøgleord, det er han sikker på: " Men i vores kultur er taknemmelighed ikke ligesom det, der er i høj kurs det er en kræver-ind-kultur," siger han i bogen. Og så beder han sin læser om at se sig meget vågent omkring: " For måske er det ikke særlig personligt, men ret upersonligt, det jeg snakker om. Altså noget meget, meget generelt ved vores kultur." Og netop det personlige over for det generelle var noget af det, der bekymrede Tor Nørretranders, før bogen kom ud." Jeg var alt for involveret til at vurdere, om det her var andet end en privat samtale, og om den ville interessere andre.Derfor blev jeg glad, da jeg så anmeldelserne".Nu er det jo sådan, at vi alle sammen synes, de sidste ord, et menneske siger, er betydningsfulde.Men er de det? Eller får de en særlig vægt i vores bevidsthed, netop fordi de er nogens sidste ord? Det spørgsmål er der to svar på, mener Tor Nørretranders." I det ene lag har vi de famous last words. Goethe siger ' mere lys', han vil bare gerne have trukket gardinet fra, men de ord huskes. Immanuel Kant siger ' es ist Gut', formentlig om det glas vin med honning, som han har fået, mens eftertiden tror, han mente, at verden var god. Det er sådan nogle gåder, man kan reflektere over bagefter. Og det er klart, at man har en følelse af, at det, folk siger til allersidst, er betydningsfuldt", siger Nørretranders." Men i Peter Bastians tilfælde er det noget andet. Han er igennem et langt behandlingsforløb for en meget hård sygdom, og det slår ham helt ud. Situationen gør simpelthen, at han ikke kan fungere.Men så er det, som om der bliver løftet et åg af hans skuldre til sidst, da lægerne indser, at yderligere behandling er udsigtsløs." Da åget letter, oplever Tor Nørretranders, at vennen får ny energi." Han får pludselig lidt kræfter til at tænke over, hvad det egentlig var, der var vigtigt. Og så kommer han i tanke om, at han ville skrive sin sidste bog, og nu kan han jo ikke nå det! Så jeg hjælper ham med det. Og det er jo dybt betydningsfuldt, at selv i en situation, hvor han ikke har ret mange kræfter tilbage, og han ved, at hans tid er knap, er det her præcis, hvad han har behov for at få givet videre til andre mennesker," siger Tor Nørretranders og underbygger ordenes vigtighed ved at omformulere dem lidt." Det her er, hvad dette menneske havde et brændende behov for at få sagt, inden det var for sent, og det var i virkeligheden meget tæt på.Det var in the last moment.Jeg ved ikke, om det er final words, vi har at gøre med her, men det er i hvert fald last words. Også derfor får det, han siger, en særlig tyngde.Det var noget, Peter virkelig havde på sinde," siger Tor Nørretranders." Det er Peter, der er på her.Jeg er bare akkompagnementet".kultur@k.dk Religion er et af de steder i samfundet, hvor vi taler om nogle meget vigtige ting i tilværelsen.For eksempel det at turde have tillid til noget, som man ikke kan være sikker på.TOR NØRRETRANDERS, FORFATTER.Fakta: Peter BastianFødt den 25 august 1943.Musiker, forfatter og foredragsholder.Studier i teoretisk fysik ved Københavns Universitet 1962-71 og uddannet klassisk fagottist fra Musikkonservatoriet. Peter Bastian har udgivet flere bøger, blandt andre " Ind i musikken" (1987) og " Mesterlære" (2011). Han har modtaget flere priser og er ridder af Dannebrog. Peter Bastian døde den 27. marts 2017. I 2014 blev han gift med Helle Skaarup, forstander for Løgumkloster Refugium, som var med til at redigere hans sidste bog " Altid allerede elsket".Tor NørretrandersFødt den 20 juni 1955, foredragsholder og formidler inden for naturvidenskaberne.Cand. techn. soc. fra Roskilde Universitetscenter. Forfatter til en række bøger, blandt andre bestselleren " Mærk Verden. En beretning om bevidsthed" fra 1991.I 2003 udkom hans " At tro på at tro", der handler om den menneskelige tilbøjelighed til at tro. Samtalebogen med vennen Peter Bastian " Altid allerede elsket" udkom på Gyldendal den 21. juni i år.
interview Den anmelderroste samtalebog " Altid allerede elsket" er kronen på 30 års venskab mellem musiker Peter Bastian og videnskabsforfatter Tor Nørretranders. Mellem den troende og ateisten.
Fra tæt trafik på Borups Allé i Københavns centrum til bakkedal og åbne marker på Kolonnevej ved Dybbøl Mølle i Sønderborg.Et sceneskift af de markante. Et helt nyt liv for en børnefamilie, der så sit snit til at tjekke ud af storbyen og hjem til de jyske rødder, da en del af Miljøstyrelsen blev flyttet til Sønderborg i 2017.»Det er fantastisk, at man pludselig kan etablere sig med sin familie uden at gældsætte sig op over skorstenen. Vi har nu fået en drømmebolig på 180 kvadratmeter til små 2 millioner kroner, det ville have kostet mindst det dobbelte i hovedstadsområdet«, siger 33-årige Peter Vestergaard Jensen, der er en glad mand.Både fordi han lige er blevet far for anden gang. Og fordi livet i den sydligste del af Danmark flasker sig aldeles fornuftigt.»Jeg tror ikke på, at der er nogen, der lader sig udflytte alene af økonomiske grunde, det gjorde vi heller ikke. Men vælger man at tage springet og flytte til provinsen, er de privatøkonomiske fordele altså til at tage og føle på«, siger han.Tusindvis af statslige arbejdspladser bliver i disse år flyttet ud af hovedstadsområdet - og næste udflytningsrunde bliver efter alt at dømme meldt ud inden månedens udgang.Går det som hidtil, er det et fåtal af medarbejderne, der flytter med jobbet.Men for dem, der vælger at tage springet, kan de økonomiske fordele være uventet store. Faktisk kan det være en god forretning at klippe navlestrengen til storbyen og rykke ud i provinsen, forklarer Brian Stjernholm, direktør i det privatøkonomiske rådgivningsfirma Uvildige.dk: »Udgifterne til en ejerbolig, ejendomsskatter og grundskyld er så lave på Sjælland, Fyn og i Jylland, at det næsten ikke tåler sammenligning med forholdene i hovedstadsområdet«, siger han.En fast adresse i jyske byer som Ringkøbing, Esbjerg og Hjørring giver med et en slags privatøkonomisk besparelse på mellem 50 og 70.000 kroner om året i forhold til sammenlignelige boliger i hovedstadsområdet, viser Uvidige.dk's pristjek via Boligsiden.dk.»Det er 5-6.000 kroner, man sparer hver måned i lavere omkostninger og renter - og så er der mindre lån at afdrage på«, siger Brian Stjernholm.Samtidig har statsansatte krav på at få dækket stort set alle de flytteudgifter, der er forbundet med manøvren, også de nødvendige besigtigelsesbesøg i de områder og byer, hvor udflytterfamilien overvejer at slå sig ned.Fra Roskilde til KjellerupLinda Funder Hansen har været kontoransat i Patent-og Varemærkestyrelsen i 30 år og har stor specialviden om området.Hun besluttede i 2016 at flytte med sit job, da styrelsen udflyttede nogle af arbejdspladserne fra Høje Taastrup til Ikast.»Jeg fik refunderet udgifter til selve flytningen.Der var helt klare regler for det«, fortæller hun.Linda Funder Hansen måtte tage en ' mellemlanding' og lejede en bolig, inden hun købte hus nord for Kjellerup.»Det betyder, at jeg havde to flytninger, så det er ikke alle omkostninger, jeg har fået betalt«, forklarer hun.Dog sidder hun nu billigere i det, end dengang hun boede i nærheden af Roskilde: »Jeg købte hus, der er billigere end det, jeg kom fra. Forbrug til husholdning er det samme«, siger Linda Funder Hansen.Peter Vestergaard Jensen fik dækket alle flytteudgifter: »Jeg vil tro, at vi samlet har haft flytteudgifter på 75.000 kroner, og dem har vi fået dækket uden problemer«, fortæller Vestergaard Jensen, der kalder de økonomiske fordele betydelige, men også i meget høj grad afhængige af den enkelte families forhold. »Det er jo ikke nogen god deal, hvis ægtefællen så er nødt til at droppe et fedt karrierejob i hovedstadsområdet«, siger han og tilføjer: »Min kone og jeg er begge jyder, så tanken om at krydse Storebælt har ikke været skræmmende for os. Samtidig var min kone lige blevet færdig som læge og skulle alligevel i turnus et ellert andet sted i landet.Og så er vores børn stadig så små, at de ikke for alvor har slået rødder på den lokale skole. Derfor har flytningen nok været lettere for os end for så mange andre«.Flere fordeleIfølge fagforbundet Djøf, der organiserer de statsansatte jurister og økonomer, er der flere økonomiske fordele ved en ud-flytning, hvis det ellers kan passes ind i den enkelte families liv og situation.»De statslige arbejdsgivere har mulighed for at give de ansatte en hel palet af ordninger, der kan motivere dem til at flytte med jobbet. Det kan være gode avancementsmuligheder, fleksible arbejdsforhold, hjemmarbejdsdage eller en egentlig fastholdelsesbonus, der løfter lønnen i en periode«, siger Maja Kure Kristensen, chefkonsulent i Djøf's forhandlingsafdeling.»Desværre har de statslige arbejdsgivere indtil videre kun i begrænset omfang brugt disse muligheder. Og det betyder jo, at vore medlemmer ofte får en oplevelse af, at det dybest set ikke betyder noget for arbejdsgiveren, om de flytter med eller forlader arbejdspladsen«, siger hun.Peter Vestergaard Jensen tror ikke så meget på økonomisk lokkemad. Drivkraften skal først og fremmest være en lyst til at prøve noget nyt og en mulighed for at rykke teltpælene op.Selv landede han i en afdeling af Miljøstyrelsen, hvor ikke en eneste af de fastansatte københavnere ønskede at rejse med.»Jeg arbejdede på det tidspunkt som projektansat i Djøf, og da stillingen løb ud, søgte jeg udflytterjobbet som en af flere muligheder«. »Men jeg havde besluttet, at jeg ikke ville gå ned i løn, og det lykkedes mig faktisk at holde fast i den løn, jeg havde med fra Djøf. Det tror jeg skyldes en erkendelse af, at det er svært at få folk til at rykke til Sønderborg.Under normale omstændigheder ville jeg være gået ned i løn med et sådant jobskifte«, siger han.I Hjørring har man bilAnn Lehmann Erichsen er forbrugerøkonom i Nordea, og hun er enig i, at man let kan spare mange penge på boligudgifterne ved at flytte fra hovedstadsområdet og ud i provinsen.Men hun har også nogle forbehold.»Flytter du for eksempel fra København til Hjørring, så siger statistikken, at du ikke har bil i København. Men bor du i Hjørring er der høj sandsynlighed for, at du har mindst en bil, måske to. Det koster både i penge og tid på vejen«, siger hun.Der til kommer udgifter til hus-og bilforsikring, som man ikke har i en lejlighed.Og er man et par, skal man overveje, om den anden også kan få arbejde i området eller skal til at pendle.»Desuden kan det være, at dit barn går til håndbold og skal køres rundt til kampe, hvor han eller hun før kunne cykle.Det koster alt sammen«, siger forbrugerøkonomen, der dog kan pege på endnu et plus i provinsbudgettet: Statistisk set er en aften i byen nemlig billigere i provinsen.Peter Vestergaard Jensen er ikke i tvivl om, at familien bliver i Sønderborg.Også selvom han nu har forladt Miljøstyrelsens lokale afdeling til fordel for jobbet som økonomikonsulent i Sønderborg Kommune.»Jeg kunne tydeligt mærke, at jeg var kommet til en arbejdsplads, der var flyttet ud, der var ikke fantastisk godt styr på ret meget, og jeg blev ansat i en stilling, hvor størstedelen af mine arbejdsopgaver fortsat lå i København. Det betød, at jeg måtte rejse rigtig meget frem og tilbage.Det kunne jeg ikke få til at hænge sammen med familielivet. Og vi var jo ikke flyttet til Sønderjylland, for at jeg så skulle arbejde i København«, siger Peter Vestergaard Jensen.michael.olsen@pol.dk Det er 5-6.000 kroner, man sparer hver måned Brian Stjernholm, Uvildige.dk.
Billige boliger, lave skatter og gode tilskudsordninger kan gøre det til en lukrativ forretning for mange af statens ansatte at flytte med jobbet til provinsen.
En ung mand løber prustende efter F-toget på Hellerup Station, mens lokoføreren med hovedet ud ad vinduet holder øje med, om alle passagerer er kommet om bord på S-toget, inden han giver gas. Sådan vil det dog ikke være om få år, hvor lokoføreren er skiftet ud med en robot, når man på S-togslinje F i 2021 vil have indført nye, førerløse tog. Vel at mærke tog, der ikke drives af DSB, men af en privat aktør.De førerløse S-tog er en del af den politiske aftale om at udlicitere de S-tog, der i årevis har været betragtet som DSB's guldæg, fordi S-togene har været rettidige, fyldt med tilfredse kunder og gennem årene har skaffet DSB pæne overskud.Blandt F-linjens pendlere er der blandede forventninger til de førerløse tog, selv om mange kender dem fra den københavnske metro. Det gælder bl. a. Sarah Pitts, pædagogmedhjælper og daglig pendler.»Det er fedt, at der kommer flere tog om natten, og at de vil komme mere til tiden.Men det er også problematisk, fordi der er nogle strækninger, der er meget længere end strækningerne på Metroen, og hvor det er godt, at der er en fører til at holde øje med uforudsete ting. Man hører jo også om ulykker på skinnerne. Her er det betryggende, at det er et menneske, der sidder på førersædet,« siger Sarah Pitts.Det var imidlertid en række særdeles godt tilfredse politikere fra Liberal Alliance, Venstre, De Konservative, Dansk Folkeparti og De Radikale, der på et pressemøde hos transportminister Ole Birk Olesen (LA) onsdag kunne præsentere den omfattende aftale om at udlicitere driften af S-togene og indføre førerløse tog.Transportministeren var godt tilfreds.»Vi har givet hinanden håndslag på, at 68 pct. af DSB's samlede passagerantal skal udbydes til private aktører. Det er positivt, fordi vi kan bygge videre på de gode erfaringer med udlicitering af den midt-og vestjyske togtrafik, hvor der er høj punktlighed og høj kundetilfredshed,« lød det fra Ole Birk Olesen, der betegnede aftalen som den største forandring af S-togsdriften, siden de første S-tog begyndte at trille i 1934.DSB mister ? ere togAftalen betyder, at det bliver et offentligtprivat partnerskab, et såkaldt OPP, der i fremtiden skal drive S-togene, mens DSB i stedet skal have ansvaret for at drive stationerne, skinnerne og være ejer af de nye, førerløse tog. Samtidig får DSB rollen som det offentliges repræsentant i det nye OPP.Dermed bliver DSB's rolle i forhold til S-togene lidt den rolle, som selskabet Movia i dag har i forhold til driften af busserne i hovedstaden. DSB skal organisere driften og sørge for, at andre kører med togene.Udover at DSB mister S-togene, mister selskabet også trafikken over Øresund, så kystbanetogene, der i dag kører fra Helsingør til Malmø, fremover vil stoppe i København.Kystbanen har længe været plaget af voldsomme forsinkelser og mange aflysninger og har derfor mistet mange kunder.Sammen med de togstrækninger i Jylland, der allerede er udbudt til Arriva, og de strækninger, det er besluttet at sende i udbud, vil den nye aftale betyde, at DSB siden 2003 vil have mistet 75 pct. af sine passagerer, konstaterer Ole Birk Olesen.For langt de fleste kunder vil den nye aftale betyde flere tog, men på enkelte stationer på Kystbanen bliver der færre.Dansk Folkepartis transportordfører, Kim Christiansen, er godt tilfreds. Han afviser samtidig de kritikere, der mener, at aftalen er en privatisering af DSB.»Nogle har fejlagtigt sagt, at vi privatiserer DSB. Det gør vi ikke. DSB bliver en del af det her, ligesom metroselskabet er en del af Metroen.Man har bare andre til at stå for driften af S-togene,« siger Kim Christiansen.Det er dog ikke den følelse, talsmanden for de mange tusinde pendlere, der hver dag er afhængige af den kollektive trafik omkring hovedstaden, sidder tilbage med.»Det er skræmmende, at man skærer hele togdriften i stykker. Jeg er bekymret for, at rigtig mange passagerer vil forsvinde fra den kollektive trafik, fordi dette kommer til at at ødelægge togdriften,« lyder det fra Michael Randropp, talsmand for pendlerne på Kystbanen.»Jeg frygter, at det hele knækker midt over, når DSB nu ikke blot skal aflevere den lukrative S-togsdrift, men også skal aflevere et trecifret millionbeløb tilbage til staten hvert år,« siger pendlertalsmanden, der samtidig understreger, at han anser de førerløse tog som en god idé.DSB ikke truetHos DSB mener koncerndirektør Flemming Jensen ikke, at DSB's fremtid er truet. Han peger på, at selskabet fortsat skal drive de nuværende S-tog i mange år, ligesom DSB skal være den offentlige part i en fremtidig S-togsløsning med førerløse tog.»For os er det vigtigt, at vi fortsat skal operere den eksisterende S-togstrafik. De S-tog, vi har i dag, skal efter planen køre frem til efter 2030,« siger Flemming Jensen, der hilser planen om førerløse S-tog velkommen.»Den teknologiske udvikling peger mod førerløse tog, og vi skulle under alle omstændigheder investere i nye tog på et tidspunkt i fremtiden.« Professor og trafikforsker Mogens Fosgerau fra Københavns Universitet mener, at aftalen om at udlicitere S-togsdriften og indføre førerløse tog er en god idé.»Førerløse tog vil give flere og mere præcise tog, lavere driftsomkostninger og mere tilfredse kunder.« »Ved at fjerne S-togene fra DSB bliver det samtidig tydeligt, hvor mange penge det koster at have togdrift de steder, hvor det giver et stort underskud. Det vil betyde, at man i stedet for at flytte rundt på pengene inden for DSB's budget skal på finansloven for at finde pengene - og det vil gøre det sværere politisk at retfærdiggøre, at man bruger så mange penge på strækninger med et stort underskud,« forklarer Mogens Fosgerau.Jyllands-Posten har tidligere beskrevet, at det f. eks. koster et offentligt tilskud på 8,10 kr. for hver eneste km, en passager rejser med Varde-Nørre Nebel-banen, 5,50 kr. pr.km med Tølløsebanen, og 4,20 kr. pr. km på Lemvigbanen.DSB-direktør Flemming Jensen forventer dog ikke, at udliciteringen af S-togene vil få betydning for DSB's andre strækninger, herunder togdriften i tyndtbefolkede områder.»Betjeningen af yderområderne samt fjern-og regionaltogstrafikken er beskrevet i aftalen med staten, som giver 4 mia. kr. i tilskud.Den berøres ikke af den nye aftale om S-togstrafikken,« siger Flemming Jensen.DSB har passagerindtægter for 5,5 mia.kr., hvoraf 1,5 mia. kr. kommer fra S-togene.Det svarer til 27 pct. og gør S-togene til et af de få trafikområder, som giver overskud hos DSB, også uden statslige tilskud.S ikke med i aftalenSocialdemokratiet er ligesom de øvrige partier på venstrefløjen ikke med i den nye togaftale. Det ærgrer man sig over hos både Dansk Industri og hos De Radikales transportordfører, Andreas Steenberg.»Vi synes, det er en god aftale, og at det vil være fornuftigt at lægge ideologierne væk. Jeg er ærgerlig over, at Socialdemokraterne ikke er med i aftalen, men det skal ikke forhindre os i at være med til noget, vi synes, er en god idé. Og vi står ved de aftaler, vi har indgået. Også selv om vi peger på Mette Frederiksen (S) som den næste statsminister,« fastslår Andreas Steenberg.Hos Socialdemokratiet har det ikke været muligt at få en kommentar fra transportordfører Rasmus Prehn, men Lennart Damsbo-Andersen (S), der er formand for Folketingets Transportudvalg, siger: »Vi er tilhængere af de førerløse tog, men vi skal have en samlet offentlig transport.Derfor nytter det ikke at splitte den kollektive trafik i atomer, som regeringen ønsker. Vi havde helst set en bred aftale, men vi vil ikke være med til at udlicitere mere togdrift.« Når man skal finde en privat aktør til at drive S-togene, er det kinesiske selskab MTR med hovedsæde i Hongkong blandt favoritterne.Ib Søderberg, der jævnligt tager F-linjen, er skeptisk over udbuddet. Især fordi et eventuelt overskud ikke længere vil ryge i statskassen, men kan ende i udlandet: »Jeg er ikke begejstret for, at det er nogle udlændinge, der kommer og overtager, og så ryger pengene derover. Der vil nok også komme prisstigninger. Spørgsmålet er, om pengene vil gå til driften eller ryge i lommen på ejerne,« siger han.Til gengæld har pensionisten Ib Søderberg større tiltro til, at det vil lykkes at få indført førerløse tog, hvis det ikke er det offentlige, der står for det.»Automatiseringen af S-togene kan jo være en kostelig affære, og man har før set, at togene bare får lov til at holde stille, fordi der er ting, der ikke fungerer, når det har været det offentlige, der har stået for det.«.indland@jp.dk 68 pct. af DSB's samlede passagerantal skal udbydes til private aktører.Det er positivt, fordi vi kan bygge videre på de gode erfaringer med udlicitering af den midt-og vestjyske togtra fik.Ole Birk Olesen (LA), transportminister.Fakta: TOG DSB's passagertal 2016I alt 192,6 mio.S-tog: 116,3 mio.(Ca. 60 pct. af kunderne).Med aftalen mister DSB også driften af København-Malmø, hvor 8 pct. af DSB's kunder findes i dag.Fjern-og regionaltog: 76,4 mio.DSB's tilskud fra staten: Ca. 4 mia. kr.Udover DSB driver Arriva en række togstrækninger i Midt-og Vestjylland og får også tilskud fra staten. Desuden driver Nordjyske Jernbaner en del af togene i Nordjylland. Også her betales et større tilskud. Desuden er det besluttet, at togdriften fra Svendborg til Odense og fra Vejle til Struer skal udbydes.Kilder: DSB m.
DSB er siden 2003 langsomt, men sikkert blevet frataget ? ere og ? ere af sine togruter. Nu mister DSB også S-togene, der ifølge en ny politisk aftale skal udliciteres i løbet af nogle år. Dermed vil DSB være reduceret til blot en fjerdedel af, hvad statsbanerne var for 15 år siden. INDBLIK.
" DO UT DES" er et gammelt romersk retsprincip, som betyder " jeg giver for, at du skal give". Noget for noget. Oprindeligt handlede det om forholdet mellem guder og mennesker, siden blev det et fundament for aftaler mellem mennesker.Overført til Velfærdsdanmark i 2017 kan man sige, at staten giver en række rettigheder og økonomiske privilegier til gengæld for en modydelse fra den enkelte borger. Skat, accept af lovgivning, aktivt medborgerskab. Den slags. Noget for noget.Når islamforsker og professor Thomas Hoffmann henviser til det gamle romerske princip, er det, fordi det for ham at se rammer en balance, som ofte forsvinder i debatten om islam og det moderne demokrati." Rettighederne skal man have så at sige på blankt papir. Men hvis der følger økonomiske privilegier med, så må man som samfund tænke lidt mere i " do ut des". Så er staten nødt til at have noget tilbage. Jeg tror, man kan nå langt med den slags økonomiske incitamenter, hvor støtte til skoler, kontanthjælp med videre bliver betinget af en grad af tilslutning til fælles værdier. ' It's the economy, stupid', som man siger." Han vil derfor også have det fint med, at personer, der bærer burka, er afskåret fra en række ydelser i og med, at de heller ikke står til rådighed for arbejdsmarkedet.Men det generelle forbud, regeringen lægger op til, er for vidtgående, mener han." Vi har faktisk her i moderne tid levet med den kolde krig, hvor man accepterede, at folk ude på den yderste venstre-fløj på mange måder sympatiserede med et system, der i bund og grund var i stand til at udslette Europa med et tryk på en knap.Der synes jeg, man i islamdebatten i dag, også hvad angår burkaer, må have en vis form for proportionssans: " Okay, hvor galt er det så lige, det her?" Men jeg anerkender, at det er et dilemma. For man skal jo også gøre sig klart, om der er en numerisk grænse, hvis det her fænomen vokser. Og det har det jo gjort." Nogle vil sige, at det netop af den grund er rettidig omhu at gribe ind, mens man endnu er i stand til at påvirke udviklingen? " Globalt er burka og niqab vokset enormt som ikke helt uskyldigt modefænomen - og det er vokset i Vesteuropa.Det synes jeg er dybt problematisk, men indtil videre så er det altså ikke vokset alvorligt meget i Danmark, så vidt jeg kan vurdere. Lige nu kigger alle med sammenknebne øjne på det her fænomen.Så det med den rettidige omhu skal vi nok nå, hvis det begynder at gå galt. Men selvfølgelig, jo mere sådan nogle fænomener som burka og andre islamistiske symboler konsoliderer sig, jo mere ravage og parallelle samfund kan de være med til at skabe." I sidste ende er det en politisk beslutning, siger Thomas Hoffmann, som samtidig understreger, at han er islamforsker, ikke politiker eller politisk filosof.Men når han er værd at lytte til, når det kommer til samfundets aktuelle bestræbelser på at bekæmpe radikalisering i muslimske miljøer, er det, fordi han som få herhjemme har lagt vægt på den rolle, religion spiller i den sammenhæng." I den offentlige debat er der en udbredt religiøs analfabetisme. En manglende erkendelse af, hvor meget religion, teologi, hellige skrifter og ritualer rent faktisk kan være styrende og retningsgivende for folks liv. Selvfølgelig er religion også formet af historiens omstændigheder og kontekster. Men religion er også selv proaktiv." " Hvis man følger med i de her ting, så vil man se, at der er meget stærke teologiske debatter bag de forskellige former for jihadisme og terrorbevægelser. Det er ikke bare en gorilla, der sprænger sig selv i luften på nogle slogans og paroler.Bag det er et teologisk apparat, der er ret sofistikeret. Da muslimerne erobrede hele Mellemøsten, var det også under paroler. Så paroler kan virke, og det virker i mange forskellige dimensioner." Aktuelt bidrager parolerne og de teologiske brokker til en radikalisering, hvis yderste konsekvenser vi kender alt for godt i verden i dag. Og hvis den aktuelle udvikling skal vendes, er vi nødt til at få sat skub på de forskellige reformbevægelser inden for islam i Vesten, mener Thomas Hoffmann." Der er vi nødt til at tage udgangspunkt i det faktum, at islam er en lovreligion, som dermed også har opbygget en teologisk tradition, der er meget juridisk orienteret i stil med rabbinsk jødedom.Det handler om rituel renhed, kontrakter og alt sådan noget, som jo ofte ligger meget fjernt fra den herskende kristent-sekulære forståelse af, hvad rigtig religion er for noget. Men det er vi nødt til at kunne rumme." Det betyder absolut ikke, at vi skal acceptere parallelle retstilstande, understreger han. Der skal være én lov for alle.Men en vej frem for bedre integration af islam i Vesten vil kun kunne ske i form af en revitalisering af lovtænkningen inden for islam, mener han." En af de store ting, der aktuelt sker i muslimsk retstænkning, findes i nye tolkninger af, hvordan sharia skal forvaltes.Man har det, der hedder fiqh alaqalliyyat, som vi kan oversætte til minoritetssharia.Det er en tænkning, som har haftudgangspunkt i, hvordan muslimer skal forholde sig til og agere i situationer, hvor de er under ikke-muslimsk overhøjhed og suverænitet." Men vi står også i en situation, hvor der er en nærmest allergisk reaktion, hver gang bare ordet sharia nævnes i Vesten.Der er ingen politikere, knap nok i Radikale Venstre, som vil stille sig op og sige, at vi skal stimulere en islamisk lovtankegang, som kan udvikle sig parallelt? " Det er rigtigt. Men jeg mener også, at denne her form for religiøse tænkning altid vil være en udfordring for det liberale, åbne demokrati. Men samtidig vil jeg fastholde, at der skal være ét lovsystem.Så jeg går ikke ind for parallelle lovsystemer eller en udvidelse af en slags religiøs voldgiftsret. Jeg taler udelukkende om behovet for en større juridisk fleksibilitet i islamisk ret. Og efterlyser stærke, konsistente, religiøse tænkere, som kan lovstoffet på hænderne, men også tør tænke mere fritænkerisk.Det har desværre ikke så stort et publikumspotentiale, fordi vi har et muslimsk proletariat i Europa, som vokser, og med flygtningestrømmene bliver det ikke bedre. Så på den måde er det utroligt meget op ad bakke." Også som i virkelig meget op ad bakke.Især når Thomas Hoffmann ser på den muslimske verden og udviklingen i de mellemøstlige lande, er det for ham at se vanskeligt at være andet end pessimistisk." Der skal ske et eller andet radikalt brud i hele tidsånden i den muslimske verden, hvor det lige pludselig ikke længere på en eller anden måde betragtes som overdrevet fromt at gå i krig for Guds sag. Der skal lægges ekstrem afstand til det. Det er måske det, der mangler. Der er stadig for mange, der synes, at selvom Islamisk Stat var for meget, eller Iran eller Saudi-Arabien er for meget, så har det alligevel en grad af legitimitet. Nogle taler om positive takter hist og pist, senest nogle moderate intiativer i Saudi-Arabien.Men overordnet set er jeg meget pessimistisk.Økonomien er dårlig i de her lande - selv oliestaterne er jo pressede på deres økonomier. Vi har et Irak og et Iran. Syrien. Masser af virkeligt dybe konflikter, som vil vare ved. Helt over til Afghanistan, som heller ikke har nogen løsning for nærmere fremtid." Så har han trods alt større tillid til, at vi i de vestlige lande kan udvikle en grad af sameksistens. Ikke mindst i Danmark er der trods en hård politisk debat faktisk flere lyspunkter, mener han. Måske netop på grund af den hårde debat." Vi kan faktisk noget med den demokratiske samtale i Danmark. Og det er vel at mærke en samtale med højt til loftet og med nogle særlige kendetegn. På den ene side den aktuelt moderigtige dialogkaffe, som kan føres tilbage til en samtaleforståelse i Hal Koch-traditionen, hvor man lægger vægt på at mødes ansigt til ansigt.Men der er også en tradition, der går tilbage til kaffehusene, hvor man virkelig diskuterede med brask og bram. Ud af det fik vi de moderne medier og journalistikken, hvor polemikken og uenigheden kan udfolde sig. Det nytter ikke noget altid at tale pænt og forsonligt til hinanden, som man gør med dialogkaffen. Der skal være en arena, en kampplads, hvor problemer - i traditionen fra Brandes - sættes under debat. Hvad enten det handler om halal, frikadeller eller niqab.Holdninger til de ting skal brydes, og dér synes jeg vi har en fornem tradition. Vi kan ikke bare pakke det væk og sige, at det ikke er værd at tale om," siger Thomas Hoffmann.Derfor savner han også en stemme som Yahya Hassan, som evnede at ruske i nogle tilgroede forestillinger, både blandt muslimer og islamkritikere. Og derfor ser han det som et stort aktiv, at mange især yngre muslimske kvinder har meldt sig i samfundsdebatten med nye stemmer og forskellige synspunkter, som rykker debatten." Jeg håber, at der er nogle nye muslimske eliter, ikke bare på den akademiske bane, men også kunstnerisk og kulturelt, som i stil med Yahya Hassan og de mange nye debattører kan byde på noget nyt her i periferien af den islamiske verden. Selve det muslimske kerneland er desværre en ørken både i bogstavelig og overført forstand i de her år.Men lad os håbe, at det er muligt at flytte noget i den danske debat." J.jhenriksen@k.dk Fakta: Thomas HoffmannFødt 1970.Professor mso ved Det Teologiske Fakultet på Københavns Universitet.Forsker blandt andet i koranstudier, islam og politik.Serie: Kampen for det åbne samfundImamlov, tiggerlov og burkaforbud møder kritik for at indskrænke den stolte danske frihedstradition.Men hvordan forsvares det åbne liberale samfund bedst? Gennem ideologisk forsvar for de liberale frihedsrettigheder eller ved at lægge maksimalt pres på parallelsamfund, der strider mod frie, demokratiske værdier? I denne interviewserie ser Kristeligt Dagblad nærmere på det grundlæggende dilemma i kampen for det åbne samfund.Dette er det andet interview i serien.Læs tidligere interviews på k.dk.
debatinterview Når islamforsker og professor Thomas Hoffmann kigger ud på den islamiske verden, har han meget svært ved at finde grund til optimisme. Herhjemme er der bedre takter. Det skyldes ikke mindst en veludviklet debatkultur, mener han og peger på, at det vil være gavnligt for det muslimske mindretal med flere stærke debattører og teologer.
Ingeborg voksede op på et husmandssted med sine forældre. I 1901 fyldte hun syv år og startede på Lille Egede Friskole, hvor både hendes mor og far havde gået.I et jubilæumsskrift fortæller hun om sin tid på skolen, der blev oprettet i 1859 og er en af landets ældste friskoler: »Vi var vist dengang nogle og tredive.Mange af dem døde senere af tuberkulose.« Hendes klassekammerater var en blanding af »københavnerbørn«, som gik i skolen, når de var på besøg hos deres fætre og kusiner fra klassen, og børn af bønder. De fleste var småkårsbørn fra fattige familier.Den allerførste friskole blev grundlagt i 1852 af læreren Christen Kold. Derefter kom der en masse grundtvig-koldske skoler, som var inspireret af hans og præsten Grundtvigs tanker. På nogle punkter lignede de alle andre skoler med fag som regning, skrivning og dansk. Og ligesom i alle skoler dengang kunne man få et rap over fingrene med en lineal eller et smæk i numsen med et spanskrør, hvis læreren syntes, man var for fræk.Men de adskilte sig ved for eksempel at have mere fokus på sang og musik. Der var mindre udenadslære, og i stedet for oplæsning havde eleverne fortælling, der var en mere fri måde at læse højt på.»Man siger nok, at friskolen blev lavet for de lidt finere - for bøndernes børn, men sådan var det ikke hos os,« forklarer Ingeborg.»Friskolen blev oprettet på grund af det terperi, de havde, med salmer og katekismus - det tog alt for meget af børnenes tid.« I friskolen havde de ingen katekismus, men bibelhistorie hver dag.Når læreren kom ind om morgenen, skulle Ingeborg og hendes klassekammerater synge morgensang, sige trosbekendelsen og bede fadervor. De sang også fædrelandssange og indimellem salmer, for i de grundtvig-koldske friskoler var det vigtigt at være kristen og stolt over at være dansker.Undervis på danskFriskoler er underlagt friskoleloven. På en måde kom den første udgave i 1855 som en lov om skolefrihed. Politikerne ville give forældrene mere frihed til at stå for deres børns undervisning. Så loven bestemte, at børn skulle undervises, men forældrene kunne selv bestemme hvordan. Sådan er det også i dag, hvor man kan gå på den slags skole, man vil.Cirka 100 år senere kom lilleskolerne.Der kom Rudolf Steiner-skoler, der bygger på en særlig pædagogik. Andre skoler havde et socialistisk eller kommunistisk grundlag og ville have et helt andet politisk styre i samfundet. Der kom kristne friskoler, og i 80erne kom der muslimske friskoler, som har et religiøst grundlag og ofte fag i islam eller arabisk.En del af friskolerne fra 70erne eksperimenterede med undervisningen ved at gøre den legende og kreativ. Katrine startede på Lille Egede Friskole i 1979. Når de havde madlavningsundervisning, lavede de TV-køkken, som »... blev vist i et gammelt fjernsyn, hvor indmaden var taget ud og i stedet sad Maja, vores børnehaveklasselærer, derinde.« De lærte astronomi ved at lave stjernebilleder i papmache, og i matematik syede de bolde af sekskanter.I lang tid havde friskolerne meget frihed til at styre undervisningen selv. Men for omkring 20 år siden begyndte politikerne at stramme friskoleloven. For eksempel blev det i 1998 et krav, at undervisningen skulle foregå på dansk. I 2002 blev det skrevet ind i loven, at eleverne skulle forberedes på at leve i et frit og demokratisk samfund.En del af stramningerne blev lavet, fordi politikerne blev bekymret for Danmarks knap 30 muslimske friskoler. I denne uge besluttede regeringen at stramme friskoleloven igen. Det skal være sværere at oprette nye friskoler, og det skal være nemmere at lukke dem. De vil også undersøge, om man kan udelukke bestemte personer fra at være ansat, hvis de for eksempel har sagt, at de støtter en terrororganisation.I friskoleloven står der i dag, at eleverne skal forberedes til at leve i et samfund som det danske med frihed og folkestyre. Men der har været sager på muslimske friskoler, hvor eksempelvis en skolepsykolog har opfordret piger til kun at få kærester, de vil giftes med.Der er fundet undervisningsmateriale om jihad, hvor der stod, at det vigtigste var at kæmpe og ofre sit liv for islam. En ansat på en anden skole delte en video på Facebook, der støttede organisationen Hizbollah, som EU definerer som en terrororganisation.ProtestskolerThorstein Johannes Balle har i mange år forsket i friskolernes historie og er tidligere formand for en friskole. Han fortæller, at noget af det vigtigste ved dem har været åndsfriheden, altså at ingen skulle tvinges til at tro, mene eller tænke noget bestemt.»Den frihed truer politikernes stramninger,« siger han, da Faktisk ringer til ham.»For stramningerne kommer ikke kun til at ramme muslimske friskoler, men alle slags, for eksempel ved at det bliver sværere at oprette nye skoler. Det er et problem, at der er nogle muslimske friskoler, som ikke lever op til kravene og værdierne i det danske samfund.Men det er også blæst helt ud af proportioner.Cirka ti skoler er under skærpet tilsyn, men der findes over 550 friskoler i Danmark.« - Men hvad hvis skolerne ikke forbereder eleverne til at leve i et demokratisk samfund? »Jamen, går det ud over nogen? Den friskole, som mine børnebørn går på, hjælper dem med at få respekt for demokratiet. Men jeg vil ikke bestemme, at andres børn skal have den respekt. Man skal have lov til at synes, demokrati er noget skidt.« Han fortæller, at friskolerne tidligere var en slags protestskoler, som forældrene sendte deres børn i, fordi de ville have dem til at gå i en skole, der var væsentlig anderledes.Antallet af friskoleelever og friskoler vokser i de her år. Med tiden er friskolerne kommet til at ligne den almindelige folkeskole mere og mere, siger han, for eksempel i deres måde at undervise på og holde prøver. Det skyldes den strammede lovgivning, mener Thorstein Johannes Balle.»I dag kommer der flere og flere børn i friskolerne, blandt andet fordi forældrene ikke vil have, at deres børn går på skoler med rigtig mange elever. Men det var ikke tanken med at gå på friskole. Det var åndsfriheden, der var det vigtigste dengang. Friskoler er ikke, som friskoler har været. De er blevet mindre frie.«.Fakta: SkolefrihedI den danske grundlov står der, at vi har under visningspligt og ikke skolepligt. Det betyder, at børn kan gå på den skole, som de, eller måske deres forældre, foretrækker. Nogle vælger at gå på frie grundskoler.Det kan være privatskoler, friskoler, lilleskoler, Rudolf Steiner-skoler, kristne eller muslimske friskoler.Friskoler17 procent af de danske skolebørn går i en fri grundskole. De får penge fra staten, men betaler også noget selv for at drive skolerne. Det koster penge at gå i en fri grundskole modsat folkeskolen, som er gratis. Der kommer flere og flere af dem: Antallet af elever er steget 18 procent fra 2010 til 2016, og antallet af skoler er steget 12 procent. Det seneste stykke tid er flere muslimske friskoler kommet under skærpet tilsyn, og to af dem er lukket, fordi de har mistet deres statstilskud.
Skolegang. Siden 1855 har forældre selv kunnet bestemme, hvordan deres børn skal undervises. På friskoler kunne børnene få en skolegang, der var præget af for eksempel kristendom, kommunisme eller islam. Men må en skole lære eleverne, at demokrati er dårligt? De frie grundskoler kommer under stadig skarpere kontrol.
De fleste kender nok primært Martin Marselis som forsanger og guitarist i indiebandet Gode Takter, men på mandag udkommer hans første digtsamling »alt er fint/ happy«. I den forbindelse har den nyslåede digter indvilget i at fortælle lidt om, hvad der har motiveret ham til at gå fra guitar til pen.»Overordnet vil jeg gerne kommunikere, at jeg faktisk har det ret godt og mener, at det er dejligt at være til. Der er poesi et virkelig kraftfuldt sprog, fordi det tillader én at beskrive en følelse af eksistentiel tilfredshed, som det er svært at udtrykke gennem andre kunstformer,« forklarer Marselis.Adspurgt om, hvorvidt han slet ikke er motiveret af nogen form for afsmag for den politiske retning, som Danmark bevæger sig i, eller for hykleriet hos ikoniske litterære og kunstneriske forgængere, er svaret entydigt.»Nej, slet ikke. Jeg mener faktisk, at de fleste kunstnere, der er kommet før mig, har bidraget positivt på hver deres måde. I forhold til politik forekommer det parlamentariske demokrati mig faktisk at være glimrende til at afspejle den holdningsmangfoldighed, der findes i samfundet.« En enkelt ting kan dog gøre den unge kunstner utilpas og nervøs i forhold til modtagelsen af den nye digtsamling.»Det værste, jeg kan forestille mig, er, at folk opfatter mit budskab ironisk,« siger han og fortsætter: »Jeg vil meget gerne understrege, at jeg altså ikke er ironisk. Titlen er helt retvisende og ikke et forsøg på forkrampet at udstille selvfornægtelse i et dekadent senmoderne hyperkapitalistisk forbrugersamfund kort før den klimamæssige og moralske undergang, selvom jeg er bange for, at det i praksis vil være umuligt helt at fjerne folks mistanke.« Selvom Martin Marselis regner med at bruge de næste par måneder på at promovere sin digtsamling, er Gode Takter langt fra gået i opløsning.Marselis fortæller, at bandet planlægger at indspille et album udelukkende med variationer over Stig Møllers hit »Sikken dejlig dag det er i dag«.rokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.
En 25-årig digter og sanger fra Nørrebro i København er tilfreds med det bestående samfund og slet ikke drevet af en afsmag for det etablerede eller et ønske om at udstille hykleri i sit kunstneriske virke.
Den bog, jeg er mest stolt over at have skrevet, er  min nye roman ' Korsvejen' - er min eneste. Well, det vil sige: Jeg udgav også den lille bog ' Øm Jættestue - en stenaldergrav i Danmark' for 10-15 år siden, men det var mere en slags ' poetisk fagbog' for arkæologi-nørder og shamanistisk interesserede, ha ha!!!.Hvis jeg ikke må anbefale en af mine egne bøger, vil jeg afgjort anbefale denne bog til folk, der skal på ferie  Paul Austers: ' Moon Palace', som er helt fantastisk. Han tager læseren med på den vildeste rejse fra det østlige USA til ørkenområderne i vest (som jeg elsker og helst besøger flere gange om året). Den bog er i mine øjne en af hans absolut bedste - og dét siger jo ikke så lidt. Knivskarp, fabulerende og inciterende.Af alle de bøger, der er skrevet nogen sinde, ville jeg allerhelst have skrevet  Astrid Lindgrens ' Brødrene Løvehjerte'. Det er en fantastisk bog for børn i alle aldre - billedskabende, levende, eventyrlig og  nærmest opdragende (på den fede måde). Lindgren er i det hele taget en af de største. Nogle af mine tidligste litterære minder er hendes ' Mio, min Mio', som min mor læste op for mig flere gange i min barndom - inden jeg selv kunne læse. Når jeg læser den i dag, hører jeg stadig min mors oplæserstemme inden i hovedet. Hun døde i vinter, mens jeg færdiggjorde MIN debutroman, så hun nåede desværre ikke at opleve den.Jeg har aldrig fået det gjort, men burde nok have læst  Jeg har ikke gået i gymnasiet, så jeg har aldrig fået læst hele det pensum - ' Illiaden' og alle dem der.Jeg burde aldrig have læst  Bob Dylans ' Tarantula'.Dét er virkelig en mærkelig bog - og når jeg tænker tilbage på den, tror jeg egentlig ikke, jeg forstod så meget som én sætning. Men jeg VILLE. Som erklæret Bobby-fan følte jeg vist også, at jeg burde  men - det var ligegyldigt.Tror jeg  Om folk der siger, de aldrig har læst en bog, tænker jeg, at  de er gået glip af en hel verden.Bøger foregår jo, på nærmest magisk vis, inden i os, mens vi læser dem.Hvis folk tror, at de færreste forfattere bliver rige af at skrive bøger, så kan jeg supplere med, at  det tror jeg er helt rigtigt. Men det er trods alt et endnu værre marked, man begiver sig ud på, hvis man vil indspille en plade nu til dags.Hvis jeg var kulturminister og skulle glæde landets forfattere bedst muligt inden for mulighedernes grænser, ville jeg helt sikkert  bevare - og helst forhøje - kulturstøtten.
B-Joe Johansen (forfatter og musiker), 51 år. Født på Rigshospitalet og opvokset på Nørrebro i København. Debutromanen ' Korsvejen' udgivet i august 2017 på Turbine Forlaget.
NOGLE ORD ÆNDRER BETYDNING eller forsvinder helt ud af sproget - måske vender de tilbage på et senere tidspunkt med et helt andet indhold.Ordet " gammel" findes stadig i sproget, men bruges ikke længere som betegnelse for en gruppe mennesker, der har opnået høj alder.For mig begyndte det i marts 2004.Jeg var fyldt 60 år og havde været en tur i København. Nu var jeg på vej hjem, og toget var forsinket, så passagererne blev i Bramming opfordret til hurtigt togskift, og der stod jeg med alle mine pakker.En gruppe unge fyre holdt til på perronen, og en af dem kom hen og spurgte, om han skulle hjælpe mig over på den anden perron. Det måtte han meget gerne, så han hankede op i poserne og råbte til flokken: " Jeg er tilbage om et øjeblik, jeg skal lige hjælpe hende den gamle." Det var første gang, nogen kaldte mig gammel, og det var i orden. Fra nu af ville jeg være gammel. Men nej, sådan blev det ikke - ikke sprogligt i hvert fald.JEG BEGYNDTE at lægge mærke til brugen af ordet. I et af P1' s snakkeprogrammer fortalte en socialinspektør om arrangementer for de ældre i kommunen.Journalisten spurgte: " Gør I noget særligt for jeres gamle borgere?". " Med hensyn til vores ældre ældre..." lød det fra socialinspektøren.Senere fulgt op af en politiker, der fastslog, at de gamle må tage sig af hinanden, at der ikke er råd til den store omsorg. Det blev udtrykt således: " For fremtiden må de yngre ældre tage sig af de ældre ældre, medens de offentlige så kan tage sig af de rigtig ældre." Ingen tager sig af de gamle, de eksisterer ikke længere.Vi har en ældrebyrde og ældremad, men ingen gammelbyrde eller gammelfodring.Når et valg nærmer sig, er der altid et parti, der taler om de ældre, som vi skylder så meget. De gamle skylder vi ingenting, de eksisterer ikke. Vi har Ældre Sagen, men ingen gammel sag bortset fra Ensomme Gamles Værn.Hatten af for foretagendet, der har beholdt sit navn og ikke er blevet til Ensomme Ældres Værn.Som barn var jeg på ferie i en landsby i Sønderjylland. I byen lå et alderdomshjem.På gavlen stod skrevet " De Gamles Hjem". For et stykke tid siden så jeg et bosted for gamle omtalt som et leveog bomiljø for ældre med ældreaktiviteter.KAN MENNESKER ikke blive gamle, så må ting gerne være det. Vi drikker den fine gamle portvin ikke ældreportvinen.Syltetøjet kommer fra den gamle fabrik ikke fra ældrefabrikken, og pølserne er fremstillet ud fra en gammel familieopskriftikke en ældre opskrift.Som tiden gik, tænkte jeg på, om jeg nogensinde igen ville blive kaldt " gammel".I tresserne var jeg " yngre ældre", i halvfjerdserne " ældre ældre", og hvis jeg nåede frem til firserne, ville jeg blive rigtig ældre, og så ville jeg dø uden nogensinde at blive gammel - troede jeg.En dag, da jeg gik hjem ad, stod der en mand på fortovet med sin hund, og jeg spurgte, hvorfor han ikke havde den i snor. Det er, fordi den bor her, var svaret.Jeg gik videre, og han råbte efter mig: " Hids dig ned, dit gamle fjols!". Jeg fandt ud af, at han var en pensioneret skolelærer.Og så den gode historie: Jeg sad en dag i bussen på vej til Den Blå Planet på Amager. Om bord var en flok børnehavebørn.Vi stod af ved det samme stoppested, og jeg begav mig på vej, medens de voksne fik børnene stillet op på række og geled. Jeg kunne høre en masse små fødder nærme sig, og en spæd stemme bag mig sagde " Gamle dame, kunne du ikke flytte dig lidt. Vi er en børnehave, der skal forbi." Og selvfølgelig viger man for den kommende generation.Dette var nogle personlige betragtninger over ordet gammel. Det er gledet ud af sproget som en betegnelse for en gruppe mennesker, der bliver flere og flere af. De eneste, der kan bruge ordet fornuftigt, er børn og helt unge mennesker.For andre er det blevet et skændsord, og i stedet for har vi fået ældrekrukkeriet.Når et valg nærmer sig, er der altid et parti, der taler om de ældre, som vi skylder så meget.De gamle skylder vi ingenting, de eksisterer ikke.

Når en urobetjent anvender unødig vold, skader det tilliden til politiet.Når fodboldfans er voldelige, skader det deres klubbers gode ry. Når cykelryttere doper sig, skader det Tour de France løbets anseelse. Når en pædofil katolsk præst forgriber sig på børn, skader det kirken.Når en advokat svindler, skader det standen. Når en racist melder sig ind i Dansk Folkeparti, skader det partiet.For at genoprette tilliden stilles almindeligvis følgende krav til politiet, fodboldklubberne, Tour de Francearrangørerne, den katolske kirke, advokatrådet og Dansk Folkeparti: At der tages uforbeholdent og utvetydig afstand fra det passerede, og at der ryddes op i egne rækker gennem sanktioner og eksklusioner, og at de påtager sig et aktivt medansvar for at forhindre gentagelser.Men stiller man tilsvarende krav til røde politikere i forbindelse med autonomes voldelige hærgen gennem København eller muslimske autoriteter i forbindelse med grønne islamisters vold, trusler og terror, så mødes man ofte med skepsis, afstandtagen og racismeanklager.Hvad er grunden til, at kun lige netop røde og grønne ledere skal friholdes for ansvar, når brodne kar i egne rækker viser deres antidemokratiske sindelag? Michael Thestrup Sparresholmvej 13 Brønshøj.

Parallelsamfund udgør et af tidens største samfundsproblemer og truer direkte sammenhængskraften i Danmark.Alligevel kender de færreste til problemets sande omfang, fordi langt størstedelen af danskerne aldrig færdes i parallelsamfundet, hvor høj arbejdsløshed, udanske værdier og kriminalitet hersker.Sådan lyder analysen, der nu fører til et fælles udspil fra Socialdemokratiet og SF i kampen mod parallelsamfund i Danmark.»Løsningen kommer ikke indefra, må vi erkende.Den bliver man nødt til at kæmpe for udefra, ellers sker der en underminering af vores samfund og den gensidige tillid, som er hele forudsætningen for, at du kan have et skattefinansieret velfærdssamfund,« siger S-formand Mette Frederiksen.Statsminister Lars Løkke Rasmussen (V) satte i sin nytårstale nok engang ghettoerne øverst på den politiske dagsorden ved at konstatere, at »der er slået huller i danmarkskortet«, og lægge op til et udspil fra regeringen mod parallelsamfund i begyndelsen af i år.Få dage senere kom Dansk Folkepartis udlændingeordfører, Martin Henriksen, med syv konkrete tiltag, der blandt de mest opsigtsvækkende talte et udgangsforbud for unge under 18 år samt et forbud mod fejring af muslimske højtider i institutioner.Vil overhale regeringen indenomS og SF forsøger med lanceringen af otte konkrete initiativer til at nedbryde ghettoer at overhale regeringen indenom.Udspillet, der er en blanding af nye forslag, skærpede forslag og tidligere omtalte ideer, kommer ikke med svar på, hvad der skal ske i forhold til integrationsydelsen eller flygtningens ret til familiesammenføring. Til gengæld vil de to partier konkret skærpe det såkaldte bopælskrav, så flygtninge på offentlig forsørgelse først efter fem år får ret til at flytte til en anden kommune, end den de er blevet anvist.»Vi frygter, at vi vil se en del flygtninge, der ikke er i arbejde, flytte mod kommuner, hvor der i forvejen er mange med ikkevestlig baggrund.Her betyder antallet noget i forhold til, om vi bliver ved med at have parallelsamfund eller ej. Derfor er det vigtigt, at nogle af de kommuner, der får flygtninge nu, som ikke har taget så stort et ansvar historisk set, får lov at bære en større del af ansvaret i længere tid,« siger Mette Frederiksen.Hvis en flygtning i dag ønsker at flytte til en anden kommune inden for de første tre år efter sin ankomst, skal tilflytningskommunen godkende det.Er det ikke at stavnsbinde folk? »Jo, det kan du sige, men det er, fordi man ikke kan forsørge sig selv. Jeg vil sige det på den måde, at hvis ikke vi vil se en yderligere etnisk opsplitning af vores samfund, så bliver vi nødt til at regulere,« siger S-formanden.Samtidig lægger det fælles udspil blandt andet op til et stop for genopdragelsesrejser, en tvungen fordeling af elever med anden etnisk baggrund på gymnasier samt tvungen uddannelse for hjemmegående indvandrerkvinder og automatisk opskrivning af børn i vuggestuer.Det skal være slut med den hidtidige berøringsangst for »at gå længere ind i familierne«, mener Mette Frederiksen.Pia Olsen Dyhr peger på, at det handler om at give kvinder med ikkevestlig baggrund og børnene de bedste mulighed for at klare sig godt i samfundet.»Vi risikerer, at værdier som ligestilling, individuel frihed og demokrati bliver trådt under fode, og det er jeg meget optaget af ikke sker. Nøglen til succes er, om vi når ud til kvinderne og børnene, så de får muligheden for at blive en del af positive fællesskaber,« siger hun.Desuden peger man i udspillet på »strategiske nedrivninger« af boligblokke.V: Hilser udspil velkommentVenstres politiske ordfører, Jakob Ellemann-Jensen (V), hilser udspillet fra oppositionspartierne velkomment.»Jeg vil gerne kvittere for, at de her partier melder ind på den dagsorden, statsministeren satte med sin nytårstale. Det er positivt,« siger han og oplyser, at flere af elementerne vil optræde i regeringens eget udspil på området.Som et hår i suppen mener Jakob Ellemann-Jensen, at forslagene står i kontrast til de to partiers modstand mod integrationsydelse.Hos Dansk Folkeparti kalder udlændingeordfører Martin Henriksen udspillet for en »blandet landhandel« og vurderer, at det overordnet ikke er noget, »som vil rykke i den virkelige verden«. Eskild Dahl Pedersen, der er tryghedschef hos Lejerbo København og har erfaring fra 60 boligafdelinger i København, roser flere dele af S og SFs udspil. Særligt ideen med at skærpe bosætningskrav til flygtninge er fornuftig, mener han.»Vores erfaring er, at folk, der har boet mange år i provinsen, har en højere samfundsforståelse for, at man skal arbejde og tjene sine egne penge.I København må vi anerkende, at der har været provinskommuner, som har været markant bedre til integration«, siger han.Eskild Dahl Pedersen betegner samtidig forslaget om tvungen indskrivning i dagsinstitutioner for »forebyggelse, når det er bedst«, men fastslår samtidig, at det er afgørende, at kommunerne tør tage de nødvendige skridt i de tilfælde, hvor forældrene insisterer på at holde deres børn hjemme.»Det er helt afgørende, at kommunen har viljen til at sætte barnets tarv højest«, siger han til Berlingske.Regeringen ventes at være klar med sit udspil mod parallelsamfund i slutningen af februar.sdo@berlingske.dk mlau@berlingske.dk Fakta: DE OTTE TILTAG FRA S OG SFFælles front mod ghettoerSocialdemokratiet og SF spiller ud med otte konkrete tiltag mod parallelsamfund Skærpet bopælskrav for flygtninge Der skal gå fem år, før man kan flytte til en anden kommune og gøre krav på fuld økonomisk hjælp fra det offentlige.Uddannelsespålæg til hjemmegående indvandrerkvinder Krav om uddannelse for voksne indvandrerkvinder, der ikke har afsluttet folkeskolen eller gennemført en uddannelse.Automatisk opskrivning af børn i vuggestuer Alle børn skal automatisk opskrives til plads i daginstitution fra de fylder et år.Stop for genopdragelsesrejser Børns pas bør kunne inddrages, hvis der er mistanke om, at de skal sendes på genopdragelsesrejse.Fritidsjob i udsatte boligområder Unge i udsatte boligområder skal have bedre muligheder for fritidsaktiviteter og fritidsjob.Fordeling af elever på gymnasier Skal sikre, at andelen af elever med udenlandsk baggrund på et enkelt gymnasium ikke overstiger 30 pct. Bekæmpelse af bander Udarbejdelse af »lillebrorstrategi«, synligt nærpoliti og skræddersyet vidnepakke.Strategiske nedrivninger af boligblokke Gennemgribende ændringer af boligområder, der kan føre til bedre integration i den omgivende by.
Med et forbud mod at flytte kommune i fem år, tvang over for flygtningefamilier og nedrivning af boligblokke vil Socialdemokratiet og SF komme parallelsamfund til livs. Det skal være slut med berøringsangst over for familierne, siger S-formand Mette Frederiksen. Venstreordfører hilser udspillet velkomment.
En slem hovedpine, massiv svimmelhed - og en meget flosset retfærdighedsfølelse.For 29-årige Monica Wiese Christensen er det resultatet af en ellers dejlig bytur med veninderne i november sidste år, for på vej hen til cyklerne blev hun og en veninde overfaldet af en mand, som hele aftenen havde forsøgt at komme i kontakt med dem.»Det kom som et lyn, og vi var helt uforberedte. Han ville have et kram, og det ville vi ikke give ham, og pludselig ud af det blå tager han fat og knalder vores hoveder sammen,« fortæller hun om oplevelsen, hvor pigerne straks ringede til politiet og senere på natten var en tur på skadestuen.Men trods mange kontakter og opringninger til politiet har overfaldet den 13.november om morgenen ikke haft konsekvenser for overfaldsmanden, og den 12.september i år fik Monica Wiese Christensen - som en lang række andre voldsofre i den senere tid - besked om, at politiet indstiller sagen til henlæggelse.»Det er sindssygt nederen.Jeg føler mig virkelig dobbelt ramt - ramt hårdt på min retfærdighedsfølelse - og fordi jeg som den uskyldige part i sagen stadig er sygemeldt, mens den skyldige - voldsmanden - kan vandre videre.Og med hans adfærd kan man endda være bange for, at han kunne gøre noget lignende igen,« siger hun.Monica Wiese Christensens sag er bare en af ca. 500 voldssager, som ligger ubehandlede hen i Københavns Politi. Det var Radio24syv, der mandag kunne berette om det tal.»Politisk svigt«For Torben Ryttergaard Nielsen, enhedstillidsmand i Københavns Politis stationsenhed, er der ingen tvivl om, hvorfor sagerne hober sig op.»Det her er resultatet af det politiske svigt, der har været af de personalemæssige ressourcer i politiet gennem mange år,« siger han.Han peger på, at politifolk, som ellers skulle efterforske voldssagerne, ofte bliver brugt til bl. a. bevogtningsopgaver, grænsekontrol og opgaver i forbindelse med bandekonflikten.Han efterlyser flere nye kollegaer, så arbejdsbyrden bliver lettet.»Men det skal være en del af en langsigtet planlægning.For efter min opfattelse kan der ikke graves meget dybere, forstået på den måde, at ikke alle og enhver kan blive politibetjent.Derfor kan man ikke bare ordne det her med et trylleslag,« siger han.Gælder flere slags sagerJyllands-Posten har talt med politi-tillidsmænd i flere andre politikredse. Ingen af dem kender de specifikke tal for ubehandlede voldssager i netop deres kredse, men de siger, at personalemangel tvinger dem til at nedprioritere en række kriminalitetsformer.Voldssager får ofte høj prioritering, siger de, mens sager om hærværk, tyveri og cyberkriminalitet ofte får lov at samle støv.Jørgen Jensen, formand for Vestegnens Politiforening, siger, at ledelsen hos Københavns Vestegns Politi har gjort det klart, at personfarlig kriminalitet har højeste prioritering.Men af og til må sagerne alligevel vente, når efterforskerne skal hjælpe til med grænsekontrol, bevogtningsopgaver osv.Heino Kegel, formand for Østjyllands Politiforening, siger, at det ærgrer hans kollegaer hver gang, de må lægge en sag fra sig for at varetage andre opgaver.»Ikke overraskende bliver resultatet af en efterforskning ofte dårligere, hvis man ikke kommer i gang med det samme. Derfor er det frustrerende for både borgere og politifolk, når sager må lægges til side,« siger han.Problem for retssikkerhedenBistandsadvokat og talsmand for organisationen Hjælp Voldsofre, Helle Hald, kalder de ubehandlede sager for et »retssikkerhedsmæssigt problem«. »Det er et kæmpe problem, at efterforskningen ikke foretages effektivt og hurtigt, for bevismateriale kan gå tabt.Det gør det svært at løfte bevisbyrden,« siger hun og tilføjer: »Hvis efterforskningen ikke er god nok, har det den yderligere konsekvens, at politiets jurister kan vælge at sige, at beviserne ikke er stærke nok. Det vil sige, at for gerningsmanden har overfaldet eller forbrydelsen ikke kostet noget, og så er det klart at ofrenes retsfølelse bliver krænket.« Fra politiinspektør ved Københavns Politi Mikael Wern lyder beskeden, at alle voldssager bliver behandlet, og at politikredsen har sat flere initiativer i værk, som skal nedbringe sagsbehandlingstiden.Politikredsen har igangsat såkaldte »bunkeafviklinger«, hvor efterforskere behandler voldssager efter endt arbejdstid.Den ordning vil køre frem til engang i november.Og så er mange voldssager blevet omfordelt, så også andre efterforskere nu sidder med voldssager sideløbende med, at de efterforsker på deres eget område.Mikael Wern understreger, at Københavns Politi både nu og tidligere har prioriteret grove voldssager højest.Monica Wiese Christensen tumler stadig med helbredet - den ene uge går det lidt bedre, og ugen efter - formentlig fordi hun har taget for hårdt fat - er det helt galt med hoved og balance igen.»Det har også gjort noget dårligt for min tryghed. Jeg har ikke mod på at gå i byen, og jeg kan mærke, at hvis der er optræk til konflikter, trækker jeg mig straks. Jeg tænker, at det jo alligevel ikke nytter noget at anmelde overgreb, for politiet tager sig ikke af det. Jeg glæder mig i den grad til, at det bliver lovligt at gå med peberspray,« siger hun.michael.thykier@jp.dk hanne.fall.nielsen@jp.dk katy.wang@jp.dk Fakta: UBEHANDLEDE SAGER 500 sager samler støvIfølge Københavns Politi lå der pr. 1. september 2017 ca. 500 verserende voldssager, der afventede sagsbehandling.300 sager var under behandling hos Afdelingen for Lokal Efterforskning.Siden juli 2017 har Københavns Politi intensiveret arbejdet med voldssager, og flere gange er der blevet afholdt såkaldte »bunkeafviklingsdage.« Ifølge Københavns Politi er der ikke en tilsvarende sagsophobning af de voldssager, som drejer sig om »mere alvorlige eller prioriterede voldssager.« Kilde: Københavns Politi.
Flere hundrede voldssager ligger ubehandlede hen hos Københavns Politi. Det går ud over både ofrene og sagernes opklaring.
Fredag: Pizza i Mimerparken Kunstner Jesper Aabille fyrer op for ' Let's Make Pizza' på Borgmestervangen 11, hvor olietønder ombygget til pizzaovne bliver aktiveret ved, at publikum bager pizza sammen. Kunstneren sørger for ingredienser.WWW astrid-noack.dk Lørdag: Morgenkaffe med podcast Hovedbiblioteket inviterer kl. 9 til lytning af podcasts fra radiokollektivet The Bridge Radio, der laver radio om asyl-og migranterfaring.WWW kbhlaeser.dk Søndag: Atomer i Operaen Få en særlig kunstoplevelse i Operaens foyer kl. 20, når Aarhus Sinfonietta spiller værket Quantum Music, og professor i fysik Klaus Mølmer fortæller om atomernes vilde verden.WWW kglteater.dk Mandag: Live på Frederiksberg Metronomen på Godthåbsvej 33 byder på hele tre koncerter fra kl. 19. På programmet er Gunni Torp, duoen Jazz by Heart samt Ichos &amp; Bladbjerg, der spiller rolig eletronica.WWW metronomen. frederiksberg.dk Tirsdag: Op på taget Ja, marts er en forårsmåned. Få lys og luft med en tur op på konditaget Lüders i Nordhavn, og hop på trampolin, gyng, sprint, eller tag en klatretur i spiralen.WWW nordhavnen.dk Onsdag: Realistisk set Bredgade Kunsthandel i nummer 67-69 viser en international samling af realistiske malerier udført med stor teknisk snilde og undersøger, hvordan vi opfatter billeder forskelligt.WWW bredgade-kunsthandel.dk Torsdag: Nye danske # 01 I Hovedbibliotekets musikafdeling på 2. sal er der kl. 19-21 release på trancepunkbandet Løds nye ep. Det fejres med koncert og gratis håndbajere.WWW facebook.com.
GRATIS GUIDE De gratis glæder i denne uge spænder over et madkunstprojekt på Nørrebro og træning med udsigt i Nordhavn.
Hvis det for alvor skal lykkes at få flere flygtninge i arbejde i Danmark, så er det nødvendigt at tage det kontroversielle skridt at sætte lønnen for flygtninge ned under den aftalte mindsteløn. 
Tidligere SF-profil vil have indført indslusningsløn til flygtninge, så de får lavere løn end danskere. 
Forbud mod at dække ansigtet til har ikke fået niqab'erne til at forsvinde fra gaderne.Derimod er den muslimske klædedragt i stigende grad blevet brugt som provokation af fundamentalistiske muslimer, der håber på at tiltrække flere muslimer til en radikal religiøs praksis.Det er erfaringerne efter seks år med burkaforbud i Frankrig og Belgien, som begge gjorde det strafbart at dække ansigtet til med blandt andet religiøs beklædning i 2011." Politiet konstaterer, at nogle kvinder bevidst forsøger at blive kontrolleret af politiet ved at stille sig det samme sted flere dage i træk," siger en talsmand for Observatoire de la Laïcité, et verdslighedsorgan under den franske premierminister.Nogle kvinder har fået op til 30 bøder. Og da loven trådte i kraftden 11. april 2011, sørgede to niqabklædte kvinder omgivet af sympatisører for at tiltrække sig politiets opmærksomhed på et stærkt symbolsk sted: Foran Notre Dame-kirken i centrum af Paris.Initiativtageren til demonstrationen var den algeriske forretningsmand og millionær, Rachid Nekkaz, som har lovet at betale alle de bøder, de niqabklædte kvinder idømmes.Indtil videre er han efter eget udsagn punget ud med 2,2 millioner kroner, hvilket er tæt på det samlede beløb for de omkring 2000 bøder, som er blevet idømt i Frankrig siden 2011. Rachid Nekkaz møder selv op for at afregne bøderne for at tiltrække sig mediernes opmærksomhed, og i mandags, en uge efter at niqab-forbuddet trådte i krafti Østrig den 1. oktober, organiserede den Paris-baserede algerier en pressekonference foran det østrigske udenrigsministerium i Wien for at reklamere for sit tilbud om at betale bøderne i Østrig." Det finder vi os ikke i. De, der bærer niqab i Østrig, skal mærke konsekvenserne," har udenrigsminister Sebastian Kurz udtalt i en pressemeddelelse, hvor han også understreger, at Nekkaz risikerer tiltale for at opfordre til lovbrud.Den franske sociolog Françoise Lorcerie er forfatter til bogen " Politiseringen af sløret i Frankrig, Europa og den arabiske verden". Hun vurderer, at forbuddet mod niqab har skabt flere problemer, end det har løst." Der var uendelig få kvinder, der bar niqab, da loven blev vedtaget. I dag ser vi, at der ud over niqabberne, som er forbudt, breder sig en lang række andre religiøse klædedragter, som for eksempel jilbab, der dækker hele kroppen, men ikke ansigtet," siger Françoise Lorcerie.Nogle radikale organisationer har forsøgt at oppiske samme internationale opstandelse omkring niqab-forbuddet, som tidligere er set omkring Muhammed-tegningerne.Det franske forbud blev mødt med demonstrationer i Pakistan, og i Frankrig er det kommet til deciderede optøjer i forstaden Argenteuil nær Paris, da forbipasserende og familiemedlemmer blandede sig i en identitetskontrol af en niqabklædt kvinde i 2013." Medieopmærksomheden omkring loven har gjort niqabben til en demonstrativ måde at hævde en muslimsk identitet på. Vi har skabt det uhyre, vi ville undgå," har Agnes De Feo, sociolog og producer af en film om niqabklædte kvinder, udtalt til avisen Le Monde.bpedersen@k.dk Fakta: Kristne nonner dækkede ansigtetTildækning af ansigtet er særdeles marginalt i kristendommen.Men den har ikke desto mindre fundet sted især som en del af nonnernes beklædning. I sin bog " The Habit" (Munkedragten) skriver den amerikanske journalist ved magasinet Faith &amp; Family, at nogle nonneordener har benyttet hætter, der dækker ansigtet og kun lader en smal sprække åben til øjnene.Men ofte var der snarere tale om, at sløret, der dækker hoved og skuldre, kunne trækkes ned over øjnene. Den irske fader Kieran Kavanaugh, der har oversat Theresa af Avilas skrifter til engelsk, skriver således i en introduktion, at " på Theresas tid var det ikke usædvanligt at se nonner med tildækket ansigt".Theresa af Avila reformerede karmeliternes klosterregel i 1500-tallet og pålagde nonnerne at leve strengt tilbagetrukket fra verden, bag klostrets mure og kun bevæge sig udenfor med ansigtet behørigt dækket til af sløret, der kunne trækkes ned over ansigtet.Den britiske religionshistoriker Karen Armstrom, som i 1960' erne var nonne i den katolske orden Society of the Holy Child of Jesus, har beskrevet, hvorledes nonnerne skulle trække sløret ned over øjnene. Visse koptiske kirker i Egypten har benyttet forskellige former for tildækning af ansigtet.
Det såkaldte burkaforbud har åbnet et nyt rum for provokationer fra salafistiske organisationer i Belgien og Frankrig. Udviklingen har gjort niqab attraktiv som politisk signal, mener franske forskere.
Piger, der forbydes at bære stramt tøj eller bruge for meget makeup. Piger, der får uddelt en hijab før skolens pilgrimsrejse.Et gennemsnit i idræt på 11,4, der sår mistanke om snyd ved prøver. Og en bestyrelse, hvor flertallet er udpeget af en islamisk forening.Det er nogle af de forhold, den muslimske friskole DIA Privatskole på Sankt Hans Gade tæt på søerne i København nu skal forklare over for Styrelsen for Undervisning og Kvalitet.»Det handler bl. a. om ligestilling mellem kønnene,« siger Susanne Clausen, vicedirektør i styrelsen.Styrelsen har i et brev -som BT har fået aktindsigt i -meddelt skolen, at den nu er sat under tilsyn og skal bevise, at den lever op til tre krav i lovgivningen: At den forbereder eleverne på demokrati, at den er uafhængig af udefrakommende interesser, og at den står på mål med undervisningen i folkeskolen.Den nye tilsynssag kommer i kølvandet på BTs afsløringer af fem andre muslimske friskoler. Nord-Vest Privatskole fik i sidste uge fjernet sit statlige tilskud på over 11 mio. kr. og måtte dermed lukke. Sagerne har antændt en ophedet debat om skolerne, og flere partier, bla. Socialdemokratiet, vil lukke samtlige muslimske friskoler.I styrelsens brev til DIA Privatskole kræver tilsynet forklaringer på en række forhold, som BT kunne afsløre i september. Aktindsigt i skolens referater fra bestyrelsesmøder viser, at skolen har forbudt piger at gå i stramt tøj og have for meget makeup på i timerne. Desuden drøftede skolens bestyrelse kurser i påklædning for pigerne, der også fik uddelt hijab - en islamisk betegnelse for tørklæde - før pilgrimsrejser.Meget køje karakterer i idrætBT kunne desuden afsløre, at flertallet af skolens bestyrelse er valgt af en organisation kaldet Den Islamiske Forening, der også har adresse på skolen.»Vi er også i tvivl om, hvorvidt skolen er afhængig af Den Islamiske Forening. Endvidere giver de meget høje karakterer i prøven i idræt anledning til at se på om reglerne for prøveafholdelse er overholdt,« siger Susanne Clausen.Skolen, der ligesom andre friskoler får omkring 75 pct. af udgifterne dækket af staten, har i forvejen en økonomisk tilsynssag kørende, fordi en tidligere viceleder på skolen har bedraget med lønsedler for i alt 3,8 mio. kr.DIA Privatskole vendte ikke tilbage på BTs henvendelser om et interview tirsdag og onsdag. Men i begyndelsen af september forklarede ledelsen, at skolens retningslinjer for påklædning afspejler skolens værdier.»På skolen opfordrer vi til, at man ikke går i for korte bukser og for nedringet tøj,« sagde skoleleder Michael Gravesen.Foreningen Danske Skoleelever - der tidligere har kritiseret skolen for at undertrykke og forskelsbehandle eleverne - er bekymret over, at der skulle presseomtale til, før statens tilsyn tog sagen op.»Det er utrolig foruroligende, at tilsynet ikke fungerer, medmindre et medie tager historien op. De her ting burde ikke foregå på nogen skole i Danmark, og tilsynet burde forhindre det,« siger formand Jakob Bonde Nielsen.Regler for pigers påklædningIfølge DIA Privatskoles referater har den siden 2013 haftregler for pigers påklædning.At der skulle gå fire år, før tilsynet tager sagen op, er et eksempel på, at tilsynet ikke fungerer, mener Jakob Bonde Nielsen.I dag tillader friskoleloven, at skolerne selv vælger deres tilsynsførende - det bør laves om, mener han.»Det er ikke den enkelte skole, der skal vælge personen, der kontrollerer forholdene - ligesom skolerne heller ikke selv skal vælge censor,« siger Jakob Bonde Nielsen.BT har spurgt Styrelsen for Undervisning og Kvalitet, om skolens tilsynsførende har gjort sit arbejde godt nok.»Styrelsen ser nu nærmere på forholdene på skolen og vurderer i den forbindelse tilsynserklæringer og andre oplysninger fra skolens tilsynsførende,« lyder det fra vicedirektør Susanne Clausen.DIA Privatskole skal nu aflevere en redegørelse til statens tilsyn.Hvis tilsynet stadig er i tvivl om, hvorvidt skolen overholder kravene i loven, bliver den sat under såkaldt skærpet tilsyn, lyder det i brevet.jani@bt.dk '' Det er utrolig foruroligende, at tilsynet ikke fungerer, medmindre et medie tager historien op. De her ting burde ikke foregå på nogen skole i Danmark, og tilsynet burde forhindre det Jakob Bonde Nielsen, Foreningen Danske Skoleelever.
TRE KRAV Den muslimske friskole DIA Privatskole sættes under tilsyn efter afsløringer i BT om regler for pigers påklædning og makeup samt af en islamisk forenings magt over skolen.
Der er sgu ikke så meget pænt at sige om Fredensgade. En strækning, der ikke kan bryste sig af meget andet end at agere femsporet færdselsåre mellem Tagensvej og Fredensbro, hvor bilerne døgnet rundt pendulerer ind og ud af København. At åbne en restaurant her ligger ikke lige på den flade.På samme måde virker det regulært off at åbne et spisested, der udelukkende slår sig op på tung dansk mad i en by, der tæller kalorier, mens der squattes, crunches og deadliftes.Det er imidlertid, hvad tyrkiskdanske Umut Sakarya har gjort med Guldkroen.Ideen er såre simpel: traditionel, dansk mad lavet fra bunden. Og lad os med det samme få det helt på plads: Vi taler om reel dansk mad, som da farfar var dreng. Dansk mad uden et eneste nordisk tvist eller en ambition om økologi eller biodynamik. Men også dansk mad uden tongue-in-cheek. Det er med andre ord ikke noget, vi leger. Umut går all in som krofatter, der oprigtigt gerne vil give sine gæster en god aften, og som er stolt af sin kro og sit køkken.Det lignede og lød som en kulisse fra en anden tid, da vi en fredag aften trådte ind til første seat i de brune lokaler.Dansktoppen bragede ud af højtalerne, og selv om klokken kun lige havde passeret 17.30, blev der allerede sunget arm i arm til ' I en lille båd der gynger'. 90 procent af klientellet var mænd. Det er her, oldboysklubben mødes, forstås. Men såmænd også et par fingerflettende kærestepar og en håndfuld velklædte fredagsbajertyper.På væggen hænger der mindeplader over vinderne af kroens tarteletkonkurrencespisning.Rekorden er 26 tarteletter på en time, dvs. 3,9 kilo fløde, dej og høne lige ned i sækken. Falmede familieportrætter, broderede klokkestrenge, og en brølende hjort pryder de brune tapeter.En gigantisk flaske Fernet Branca hænger på væggen og skænkes generøst, til hvem der måtte trænge, og krofatter drikker gerne med.Scenen er sat, det er krostue classic.Men kigger man efter, bemærker man Spiegelau-glassene og Royal Copenhagen-porcelænet. Her er øl fra fad og husets vin ad libitum i 2 timer for 275 kr.Men også vin fra Peter Sisseck og en Pingus til, nå ja, 6.500 kr. på kortet. Mit bud er, at det er de færreste, der går vinvejen på Guldkroen, og at vinene mere er en høflig reminder om, at Umut og Co.godt ved, hvad de laver.Snacks og øl i en kandeVi startede ud med en snacktallerken (95 per mand) og en kande Tuborg Classic (120 kr.). Begrebet snack kommer til forhandling på Guldkroen, for foran os landede en veritabel platte med hjemmelavede flæskesvær, chips, solæg og ølpølser på egen udmærkede opskrift.At de ikke er nærige i Fredensgade, stod hurtigt klart.Mine medspisere bestilte tarteletter og dagens 3-retters menu (275 kr.), der begyndte med gravad laks. Jeg selv tog hovedspring ned i en rejecocktail (125 kr.), og det var en fin servering med avokadoroset, nypillede flotte grønlandske rejer og en god hjemmegjort thousand island-dressing samt indfarvet rogn, der mod 100 kr. kunne udskiftes til baerii kaviar.Laksen var fed og god og serveret med en endda virkelig god rævesovs, der på Guldkroen laves med rigelige mængder peberrod. Det er en utraditionel, men god idé. Tarteletserveringen kostede 130 kr. for 3 styk, for 185 kr. bliver det ad libitum.Den var med høns i asparges og lavet på fløde, smør og mel, og den slags reklamerer man med i menuen. Tarteletbunden er ifølge Umut en af de få ting, der ikke bliver lavet fra bunden på Guldkroen, men leverandøren var god, og bunden både knasede og smagte. Det gjorde fyldet sådan set også, men høns var der ikke mange af i netop vores servering, og så spændende er den hvide dåseasparges jo heller ikke.Pia Raug malede dagen blå, mens vores bord blev fyldt til randen af hovedretter.Menuhovedretten stod på farseret porre med aspargeskartofler og surt, og det blev for mig aftenens bedste servering.Porren havde perfekt bid og havde bevaret smagen, farsen var saftig, luftig og spændstig og skorpen sprød. Kartoflerne havde fået al den kærlighed, en kartoffel kan få, og var vendt i smør og persille. Hertil en opbagt sovs med lidt citron, og gu var jeg skeptisk, men det skulle jeg lade være med.En wienerschnitzel (195 kr.) på kalve-filet og så stor som det berømte lokumsbræt.Dobbeltpaneret og serveret med smørsovs ved ankomst. Ærter, stegte kartofler og ' dreng', altså citronskive med sardel, peberrod og kapers. God smag, godt bid, godt kød. Og svimlende mængder smør.Jeg kommer fra Jylland, jeg er 1,80 høj, og jeg er mere sulten end de fleste. Men 3 minutter inde i hovedretten stod det klart, at jeg nok aldrig kommer til at kunne spise op på Guldkroen. Alligevel var der ingen vej uden om, for i embeds medfør måtte vi rundt om desserterne.Jeg gik efter den hjemmelavede regnbueis (85 kr.), og den blev serveret absolut uden dikkedarer. Jordbærisen var sød, frisk og med god syre, vaniljen venlig, men chokoladen for bleg. Menudesserten var svesketrifli. Kompot, makroner og flødeskum med et strejf af brun farin. Simpelt og godt. En hæderlig irish coffee (85 kr.) efterfulgt af en følelse af ikke at kunne rumme mere kød, smør og fløde. Nogensinde.At anmelde Guldkroen er at anmelde en temafest, og denne aften bølger festen mellem tre og fire hjerter. Der er grundlæggende styr på køkkenet, selv om det er mindre heldigt med en tartelet, der denne aften var mere fyldt med asparges end med høns, og en chokoladeis, der ikke rigtig overbeviste. Der er point for værtsskab og stemning, for et gennemført koncept og store point for et imødekommende prisniveau. En menu til 275 kr. på dette niveau hører til sjældenhederne.Guldkroen lander denne aften på fire genretunge hjerter ud devisen, at fire hjerter gives til et sted, jeg har lyst til at komme tilbage til. Og det har jeg. Hvis jeg overlever mængderne.ibyen@pol.dk Jeg kommer fra Jylland, jeg er 1,80 høj, og jeg er mere sulten end de fleste. Men 3 minutter inde i hovedretten stod det klart, at jeg nok aldrig kommer til at kunne spise op på Guldkroen.
På Nørrebro hylder Umut Sakarya det danske krokøkken med tarteletter, farseret porre og regnbueis.
Ejerform. En borger, der bor i et udsat boligområde, har 5 gange så høj sandsynlighed for at bo i en almen boligsom en borger i en anden del af byen.Udsættelse. Der er dobbelt så mange varslinger om at blive sat ud af sin bolig i udsatte byområder som i København generelt.Boligkvalitet. I det udsatte byområde Nordvest mangler dobbelt så mange boliger enten toilet, bad eller fjernvarme som boliger i et gennemsnitligt københavnsk kvarter.Middellevetid. En beboer i det udsatte byområde Amager/Sundby lever 7 år færre end en gennemsnitlig københavner.Ungdomsuddannelse. 1 ud af 4 unge i de udsatte byområder har ikke påbegyndt en ungdomsuddannelse 15 måneder efter afsluttet 9.klasse. I København generelt er det 1 ud af 6.Karaktergennemsnit. Elever, der bor i udsatte byområder, får i gennemsnit 1,2 karakterer lavere end den gennemsnitlige københavnske elev i afgangsprøven i folkeskolens 9. klasse (5,6 i de udsatte områder mod 6,8 i hele København).Sprog. Dobbelt så mange børn i de udsatte byområder har sproglige vanskeligheder, når de starter i børnehaveklassen, som københavnske børn generelt.Barrierer. Tingbjerg-Husum er omkranset af 5 kilometer barriere i form af Vestvolden, motorvej og Utterslev Mose, der nærmest afskærer det udsatte byområde fra resten af byen.Den Sorte Firkant, Tingbjerg, Urban-planen, dele af Nordvest, Holmbladsgade-området, Lundtoftegade, Mjølnerparken og dele af Sydhavnen er eksempler på udsatte områder i København.Kilde: Københavns Kommune.
Der er markante forskelle på livsvilkårene i hovedstadens forskellige byområder. For eksempel på, hvor gamle indbyggerne igennemsnit bliver.
Den uhyre produktive Gioacchino Rossini komponerede 39 operaer i løbet af sine første 38 leveår, men i anden halvdel af sit liv (han blev 76 år) lagde han stort set nodearkene fra sig for at hellige sig andre sysler, heriblandt gastronomi. Der forekom dog enkelte undtagelser - mest markant måske den såkaldte " Petite Messe Solennelle", han skabte i 1863, om ikke til husbehov, så dog til salonbehov.Det er forklaringen på, at det godt fem kvarter lange værk undertiden får påhæftet den ringeagtende betegnelse " Salonmessen".I lørdags havde ensemblet Copenhagen Soloists valgt at opføre messen med blot ni sangere i alt: sopranerne Anna Forsebo og Radmilla Rajic, alterne Nana Bugge Rasmussen, Johanne Thisted Højlund og Simone Rønn, tenorerne Adam Riis og Emil Lykke samt basserne Staffan Liljas og Piet Larsen. De skulle ikke alene tage sig af de solistiske indslag, men også agere kor, så det blev en travl eftermiddag for de dedikerede sangere, ledet af deres lige så engagerede dirigent, Jonathan Ofir. Den fremragende pianist Christina Bjørkøe spillede på klaveret en betydeligt større rolle end Gilbert Martinez på det lille harmonium (" stueorgel").Hendes lange solostykke i anden del, som Rossini havde betegnet som et " preludio religioso", var i mine ører det mest religiøse i en messe, der ellers bar præg af den garvede operakomponists måde at udtrykke sig på. Således lød det indledende " kyrie eleison" så vuggende, at det kunne have indgået som en barcarole i en af Rossinis store succeser fra den periode, hvor hele Europa hyldede ham som tidens største operakomponist og den italienske Mozart. Selvom Copenhagen Solists opførelse ikke hele vejen igennem var uden skønhedspletter, blev det en givende oplevelse at opleve det sjældent fremførte værk midt i hovedstadens gamle arbejderkvarter. Blågårds Plads har med sin beliggenhed midt i Den Sorte Firkant haften omtumlet historie, lige fra dengang borgerne i 1800-tallet protesterede over at få pladsen " vanziret" af et nyt etagebyggeri.Blågårds Kirke, der blev opført i midten af 1920' erne, blev lukket den 1. januar 2014 ved en gudstjeneste med deltagelse af Københavns biskop, Peter Skov-Jakobsen.Bygningen blev solgt til kulturelle formål og fik navnet Koncertkirken. Bare i løbet af marts i år har den været hjemsted for Kvindernes Kampdag, Tango Passion, flere jazzkoncerter, Vivaldis uopslidelige " De fire årstider" - og nu altså også en sjælden fugl, kreeret af mesteren, der i sin italienske fødeby stadig kaldes Svanen fra Pesaro. I sit partitur nedfældede han disse ord: " Min herre, den er fuldendt, denne lille messe. Har jeg netop komponeret hellig musik - eller mon uhellig musik?".Spørgsmålet lader sig 254 år senere ikke entydigt besvare.kultur@k.dk 
koncert Koncertkirken på Nørrebro i København var ramme om en særpræget koncert.
TorsdagStærke mænd, svage mænd, kunstnermænd og tissemænd. Dagen efter Kvindernes Internationale Kampdag skal det handle om mænd i alle afskygninger, når Glyptoteket inviterer til endnu en omgang ' Slow'.Konceptet er en aften fyldt med foredrag, omvisninger, debat, kunst, musik og mad - alt sammen i kunstens eget tempo. Altså langsomt. Heeelt langsomt. Programmet starter klokken 17 og slutter klokken 22, og i den tid kan du høre basbarytonen Jakob Bloch synge, Thure Lindhardt fortælle om mænd, du kan høre om mandighed i kunsthistorien, om inspektørernes yndlingsmænd, om en glemt homomyte fra det antikke Rom... og meget, meget mere.Slow. En aften om mænd 9. marts kl. 17, Glyptoteket, Kbh V.WWW glyptoteket.dk På Hovedbiblioteket er der koncert med fem unge mænd fra undergrundsbandet Lød. De har længe lusket rundt i skyggerne af dansk musik med deres dansksprogede kraut-og punkrock, og torsdag præsenterer de endelig deres ep. Det koster ingenting, og der vil endda være gratis håndbajere.Nye danske # 1: Lød 9. marts kl. 19, Hovedbiblioteket, Kbh. K WWW bibliotek. kk.dk.Fredag»It's the freaking weekend, baby, I'm about to have me some fun«, synger R.Kelly på sit udødelige hit ' Ignition (Remix)'.Og sjovt bliver det helt sikkert, når weekenden bounces i gang med ' International R. Kelly Day', som selvfølgelig skal fejres på behørig flødet vis.Den årlige hyldest til r&amp;b-kongen over dem alle begyndte i København for et par år tilbage, men har hurtigt bredt sig til byer som New York, London og Berlin.Herhjemme foregår det i år på natklubben Rust, og der vil være masser af dj's, masser af slibrig, sexet, sukret soul og masser af fræk dans.International R. Kelly Day 10. marts kl. 23, Rust, Kbh. N WWW rust.dk Samme aften gæster Katinka fredagsloungen på Louisiana. Til dette års Steppeulven vandt bandet med Katinka Bjerregaard i front prisen for ' Årets Håb'.De spiller poetisk pop, fyldt med store følelser, personlige dansksprogede tekster og gode melodier, og udgav sidste år deres anden ep, ' Lufthuller'.Fredagslounge: Katinka 10. marts kl. 20, Louisiana, Humlebæk WWW louisiana.dk.LørdagHar du længe gået og drømt om at bide fast om en rose og svinge din partner m/k rundt i en lidenskabelig tango? Ay, caramba! Nu har du endelig chancen.Lørdag aften åbner Kulturhuset Absalon nemlig dørene til en hel aften med den argentinske dans.Uanset om du er erfaren danser eller tøvende nybegynder, kan du være med, for der vil være et introkursus klokken 20. Herefter omdannes den gamle kirke til en milonga, et diskotek for tangodans, og de lukker først klokken 01.Tango Fest 11. marts kl. 20, Kulturhuset Absalon, Kbh. V WWW absaloncph.dk.SøndagDen amerikanske r&amp;b-sangerinde Kehlani kommer til Danmark for første gang, og det kan opleves søndag i Amager Bio. I januar i år udgav hun det anmelderroste album ' SweetSexySavage', der med selvsikker bad bitch-attitude placerede den bare 21-årige Kehlani midt i den nuværende r&amp;b-renæssance.Kehlani 12. marts kl. 20, Amager Bio, Kbh. S WWW amagerbio.dk.
IBYEN GUIDER TIL FOREDRAG OG FEST I weekenden skal du til mandeaften på Glyptoteket, fejre R. Kelly-dagen, på tangodisko og høre koncert med Kehlani.
Professor i psykologi ved Aarhus Universitet, Dion Sommer, langer nu ud efter de såkaldte PISA-undersøgelser.Det er på trods af, at de nyeste resultater fra PISA-undersøgelsen, som blev offentliggjort i december, havde historisk gode resultater. Særligt i matematik klarede de danske elever sig godt i forhold til tidligere.Et af Dion Sommers kritikpunkter går på, at PISA-undersøgelsens resultater er behæftede med statistisk usikkerhed.»Metaforisk set har man et skib i et oprørt hav, og man mangler et søkort, som viser, om man er på vej i den rigtige retning. Der er PISA-undersøgelsen så blevet det søkort, som man manglede.Men det søkort kan man ikke navigere efter, fordi det er upålideligt. Du ved slet ikke, om du er på vej i den rigtige retning,« siger Dion Sommer og fortsætter: »Selv de nye resultater, som var relativt gode, ved vi ikke, om vi kan stole på. Grundlæggende er der ingen, der ud fra den her metode ved, om vi har klaret os bedre eller ej.« PISA er en test i folkeskolen, som sammenligner danske elevers kompetencer med andre elever fra OECD-landene. Hensigten med PISAundersøgelserne er at teste, hvor gode de 15-16-årige skoleelever er til at bruge deres faglige kunnen i det virkelige liv. Eleverne bliver blandt andet testet inden for læsning, matematik og naturfag.I 2015 var der også fokus på problemløsning i samarbejde med andre. Den første undersøgelse kom i 2000, og hvert tredje år kommer der en ny undersøgelse.540.000 elever testet verden overUdover at kunne sammenligne informationer om elevernes kunnen skal man bruge informationerne til skabe viden om, hvilke initiativer man kan sætte i gang for at styrke elevernes læring og udvikling. Hans Hummelgaard, som er analyseog forskningschef ved KORA og national projektchef ved PISA Danmark mener, at PISA skal bruges som et vigtigt fundament for, at beslutninger om skolesystemet bliver truffet på et oplyst grundlag.»Undersøgelsen giver en status på det danske uddannelsesvæsen, som viser, hvordan det ser ud her og nu. Det kan bruges som input til den uddannelsespolitiske debat om folkeskolen, det kan give inspiration til, hvad vi kan udvikle. Det kan vi, fordi det, der er forcen ved PISA er, at den her gang deltog 72 lande, hvor 540.000 elever blev testet, så der er et unikt internationalt datamateriale, hvor vi kan sammenligne os med de andre lande og se, hvordan lande, som vi foretrækker at sammenligne os med, klarer sig,« siger Hans Hummelgaard og fortsætter: »Den anden dimension er, at vi kan se, hvordan resultaterne har udviklet sig over tid,« siger han.E.Professor: Resultaterne er misvisendeSiden PISA-undersøgelsen fra 2012 er de danske elevers resultater i matematik, naturfag og læsning blevet bedre. Danmark ligger således i 2015 over OECD-gennemsnittet inden for de tre fagområder.Det er første gang, at Danmark har ligget over gennemsnittet. Ud af de 35 OECD-lande ligger Danmark nummer 7 i matematik, 15 i naturfag og 15 i læsning. Særligt i matematik er de danske elever blevet bedre siden 2012. I 2015 deltog 7161 danske elever fordelt på 331 skoler i PISA-undersøgelsen.Men Dion Sommer mener ikke, at man kan bruge resultaterne til særlig meget. Han tilslutter sig dermed statistikprofessor Svend Kreiner, som tidligere har dokumenteret, at målingerne ikke kan bruges til at sammenligne de faglige niveauer på tværs af landene. Hans resultater blev publiceret i et tidsskrift for statistik, Psychometrika.Dion Sommer forklarer, at man med materiale fra en af de tidligere PISA-undersøgelser kan lave beregninger, som både kan få Danmark til at placere sig på en andenplads og en 42. plads.Den kritik afviser analyse-og forskningschef ved KORA, Hans Hummelgaard.»Der er statistisk usikkerhed i forhold til tallene.Det inkluderer vi også, når vi fremlægger tallene. Når man rangerer landene, kan man se, hvilke lande Danmark statistisk set ikke adskiller sig fra - altså lande, som de ligger på linje med. Samtidig regner man ud, hvilke lande der med sikkerhed ligger over Danmark, og hvilke der med statistisk sikkerhed ligger under Danmark.Det er den måde, vi har præsenteret tallene på,« siger Hans Hummelgaard.Men den forklaring køber Dion Sommer ikke.»Det passer ikke, at Kreiners kritik er imødegået.Den står stadigvæk uimodsagt. PISA er dermed uegnet som styringsinstrument,« siger han.E Testen fokuserer på de klassiske færdigheder Udover kritikken af PISA-undersøgelsens metode mener Dion Sommer også, at undersøgelsen ikke fremmer den tænkning, som der netop er brug for i et moderne samfund. Det er ellers et af formålene.»I det samfund, vi forventer os, vil en lang række færdigheder og kvalifikationer blive over-flødige, fordi de vil blive erstattet af kunstig intelligens og robotter. Der er ingen, der siger, at vi ikke skal lære at læse og skrive, men PISA har ikke fokus på de kvaliteter, som faktisk i sidste ende er langt mere betydningsfulde,« siger Dion Sommer.Professor Dion Sommer påpeger, at evner som reflekteret stillingtagen, kreativ produktion, samarbejde og innovation er nogle af de kompetencer, som skoleeleverne vil få brug for i fremtiden, fordi det er her, der fortsat vil være brug for mennesker til at løse opgaverne.Hans Hummelgaard, national projektleder ved PISA Danmark, er enig i, at PISA ikke måler alt, der er relevant for folkeskolen. Men han mener, at de klassiske færdigheder er en forudsætning for nogle af de mere kreative kompetencer.»Det, der er betragtningen bag PISA, er, at det er en grundlæggende forudsætning, at man kan de klassiske færdigheder. Når det er sagt, eksperimenterer PISA med at måle nogle af de andre færdigheder. Denne gang har vi målt problemløsning i samarbejde med andre,« siger han.I forlængelse af den kritik mener professor Dion Sommer også, at PISA-undersøgelsen fremmer en bestemt tænkning, som gør, at lærerne i højere grad vil målrette undervisningen mod tests fremfor de kompetencer, der er brug for i den virkelige verden. Opgaverne i PISA-undersøgelsen minder delvist om dem, som der bliver stillet i eksempelvis folkeskolens afgangsprøve.Den kritik kan Hans Hummelgaard heller ikke genkende i forhold til PISA: »For det første gennemføres PISA-undersøgelsen kun hvert tredje år. Den enkelte lærer og skole får ikke resultatet. Der er ingen, der får at vide, hvordan det er gået med en given lærers klasse. Og på forhånd ved man ikke, om ens klasse bliver udtrukket,« siger Hans Hummelgaard.Kultur er en udfordringSlutteligt mener Dion Sommer ikke, at man kan sammenligne så mange forskellige landes faglige kunnen. Han så faktisk gerne, at PISA-undersøgelsen blev afskaffet.»Det er en fuldstændig fejlagtig værdi. Det forudsætter, at man i Brasilien forstår nøjagtig den samme regneopgave, som man forstår den i Danmark og i Hong Kong. Det ved man fra tværkulturel læringsforskning, at sådan er det bare ikke.« Til det forklarer national projektleder Hans Hummelgaard, at folkene bag PISA flere år i forvejen begynder at teste, om testen giver mening i de forskellige dele af verden.»Alle internationale sammenligninger er forbundet med udfordringer på grund af eksempelvis kulturel bias. Det er noget, der er gjort meget ud af i PISA. Der er udviklet tre gange så mange opgaver, som dem der fremgår i PISA-undersøgelsen.De opgaver blev pilottestet, og der bliver testet med hensyn til, om opgaverne fungerer på samme måde på tværs af landene,« siger Hans Hummelgaard.Dion Sommer så gerne, at PISA-undersøgelsen blev afskaffet.»Dem, der står bag PISA, ser ikke, hvor skævvridende PISA har været for uddannelsespolitikken,« siger han. N.temasektion@jp.dk Selv de nye resultater, som var relativt gode, ved vi ikke, om vi kan stole på.Dion Sommer, professor i psykologi ved Aarhus Universitet Der er ingen, der siger, at vi ikke skal lære at læse og skrive, men PISA har ikke fokus på de kvaliteter, som faktisk i sidste ende er langt mere betydningsfulde.Dion Sommer, professor i psykologi ved Aarhus Universitet Det er en fuldstændig fejlagtig værdi. Det forudsætter, at man i Brasilien forstår nøjagtig den samme regneopgave, som man forstår den i Danmark og i Hong Kong.Dion Sommer, professor i psykologi ved Aarhus Universitet.Fakta: FAKTA OM PISAPISA står for "Programme for International Student Assessment" og er en international undersøgelse af de 15-16-åriges evner inden for matematik, læsning og naturfag. PISA blev etableret mellem OECD-landene og en række andre lande.Formålet er at måle, hvordan eleverne er forberedte til at møde udfordringer i samfundet.Undersøgelsen bliver gennemført hvert tredje år. Den første undersøgelse blev gennemført i 2000. Danmark har deltaget alle gangene i undersøgelsen. I 2015 deltog 7161 unge fordelt på 331 skoler.PISA gennemføres i Danmark af KORA, Aarhus Universitet (DPU), SFI og Danmarks Statistik.Kilde: Undervisningsministeriet.RESULTATERNE FRA 2015Resultaterne fra PISA-undersøgelsen, som blev lavet i 2015, er blevet offentliggjort i december 2016.Danmark ligger signifikant over OECD-gennemsnittet i naturfag med 502 points. Scoren er steget jævnt siden 2006.De danske resultater i læsning ligger over OECD-gennemsnittet med en score på 500.I matematik fik de danske elever en score på 511 points, som også er over OECD-gennemsnittet.Andelen af elever med svage kompetencer inden for naturfag var i 2015 15,9 pct. I 2006 var andelen 18,4 pct.Udviklingen blandt de dygtigste elever i naturfag er stort set uændret. Andelen af dem i Danmark er 7 pct. OECD-gennemsnittet er på 7,7 pct.Siden 2006 er andelen af danske elever, der forestiller sig at beskæftige sig med naturvidenskab som voksne, faldet fra 16,2 pct. til 14,9 pct. I Norge, Island og for OECD-gennemsnittet er der sket en stigning.I naturfag er forskellen mellem danske drenge og piger blevet mindre. Der er ikke længere signifikant forskel på kønnenes resultater.I matematik klarer drengene sig bedre end pigerne, mens det er omvendt i læsning.Betydningen af elevernes socioøkonomiske baggrund for deres naturfagsresultater er blevet mindre siden 2006. Den socioøkonomiske baggrund forklarede i 2006 14 pct. af variationen i elevernes naturfagsresultater.I 2015 er den andel faldet til 10,4 pct. Det er lidt under gennemsnittet på 12,9 pct. for OECDlandene.Kilde: Undervisningsministeriet.
Dion Sommer, professor i psykologi, kritiserer PISA-undersøgelsen. Det er på trods af, at de danske skoleelever i den nyeste undersøgelse har forbedret sig markant i forhold til de tidligere undersøgelser.
Du kan også få dit Instagram-billede i Ibyen: Fotografer noget i byrummet, læg dit billede på Instagram og tag det med # ibyen. 

Valgdeltagelsen ved kommunal-og regionsrådsvalget i går var høj. Men den kunne have været endnu højere, hvis partierne havde fået indvandrerne, de unge og de socialt udsatte med.Med en stemmeprocent på 70,8 procent er Danmark dog en international duksedreng i forhold til lokaldemokrati.Det siger professor mso Yosef Bhatti, der forsker i lokaldemokrati ved VIVE - Det Nationale Forsknings-og Analysecenter for Velfærd." Det er rigtig flot, og det viser, at vi generelt har en høj og stabil valgdeltagelse i Danmark. I 2009 var man bekymret over stemmeprocenten på 65,8. I 2013 var den rigtig høj, og nu er der så et lille fald derfra. Men kigger man på det historiske gennemsnit på omkring 70 procent, ligger vi i år lidt over. Det er en succeshistorie, og de fleste lande ville misunde os en så høj valgdeltagelse," siger Yosef Bhatti, som forklarer den relativt høje valgdeltagelse således: " Det kan blandt andet forklares med traditioner og kultur, men også, at det i vores valgsystem er let at føle sig repræsenteret. Der er ikke så mange spildte stemmer i Danmark som i mange andre valgsystemer," siger han.Men der er også markante uligheder i valgdeltagelsen, bemærker Yosef Bhatti. Der er i en række kommuner med høj andel udenlandske statsborgere og flere socialt udsatte en markant lavere valgdeltagelse end gennemsnittet.Det illustreres tydeligst i Ishøj Kommune. Her er 20,7 procent af de stemmeberettigede udenlandske statsborgere, og samtidig har Ishøj Kommune valgets laveste stemmeprocent. Kun 59,6 procent af det samlede antal vælgere stemte. Også i Rødovre, Glostrup, Brøndby og Københavns Kommune er der et højt antal udenlandske statsborgere og en lav valgdeltagelse." Det skyldes primært vælgersammensætningen, herunder at udenlandske statsborgere og ressourcesvage grupper ikke stemmer ret meget," siger Yosef Bhatti og tilføjer om perspektiverne: " Det har betydning for gruppen, der ikke stemmer, fordi man ikke får indflydelse på demokratiet - og risikerer ikke at kunne genkende sig selv i de folk, der er valgt ind.Det har også en symbolsk betydning, fordi man risikerer, at en stor gruppe af de stemmeberettigede ikke føler eller får ejerskab for de beslutninger, der bliver taget," siger Yosef Bhatti.En af de grupper, hvor stemmeprocenten er lavest, er blandt de socialt udsatte.Netop dem forsøgte blandt andre Lisbeth Zornig at få i stemmeboksen ved det seneste kommunalvalg i 2013 med projektet " Stemmer på Kanten".Hun er sikker på, at det politiske landskab efter kommunal-og regionsrådsvalget ville have set markant anderledes ud, hvis flere ressourcesvage - både etniske danskere og indvandrere - havde benyttet sig af stemmeretten." Det ville give udslag både til højre og venstre. Jeg er ikke et øjeblik i tvivl om, at Dansk Folkeparti og Enhedslisten ville få markant flere stemmer, fordi begge partier repræsenterer den lille mand med store problemer," siger Lisbeth Zornig, som flere gange har deltaget i politiske debatmøder med udsatte borgere." Der er hos dem en vrede rettet imod alle dem, der får noget, fordi de udsatte føler, at de ikke selv får noget. Derudover taler Dansk Folkeparti til de ældre, der er bange for indvandrere og bange for, at det lidt, der er, bliver taget fra dem. Og kan man som udsat borger ikke have højrefløjen, så stemmer man på SF eller Enhedslisten. Jeg tror slet ikke, at man på Lolland har fundet ud af, at Alternativet eksisterer. Det er lidt et københavnerfænomen," siger Lisbeth Zornig med et grin.Valgresultaterne fra Lolland Kommune og Guldborgsund Kommune viser da også, at Alternativet kun har fået cirka en procent af stemmerene begge steder.Udsatte borgere og udenlandske statsborgere er dog ikke de eneste, der ikke stemmer i samme grad som resten af befolkningen. Det siger professor og valgforsker Rune Stubager fra Aarhus Universitet.Han nævner, at der blandt de yngre danskere også er en overrepræsentation af sofavælgere.Tidligere undersøgelser blandt yngre mandlige vælgere ved folketingsvalg har vist, at mange hældede til Liberal Alliance." Det kunne Liberal Alliance måske have fået noget ud af, hvis det også forholdt sig til sådan til kommunalvalget.Socialdemokratiet og Venstres valg kunne tilsvarende være påvirket negativt, hvis flere yngre kvinder stemte," siger Rune Stubager og understreger, at der er tale om gætværk.Undersøgelser blandt indvandrere har vist, at de stemmer mere venstreorienteret, siger valgforskeren." Men det afhænger også af, hvem der stiller op. For indvandrergrupper stemmer typisk efter etnisk tilhørsforhold: Tyrkere stemmer på tyrkere, pakistanere stemmer på pakistanere og så videre," siger Rune Stubager, som har samme vurdering af ressourcesvages stemmegivning som Lisbeth Zornig." Man kunne tro, at nogle ville stemme venstreorienteret, mens andre var tiltrukket af Dansk Folkeparti på grund af begge fløjes velfærdsprogrammer." J.birk@k.dk Fakta: Her stemte flest og færrestDe fem kommuner med den højeste stemmeprocent: Fanø 85,7 procent Læsø 82,3 procent Samsø 81,5 procent Allerød 81,1 procent Ærø 80,3 procent De fem kommuner med den laveste stemmeprocent: Ishøj 59,6 procent København 61,9 procent Brøndby 61,9 procent Glostrup 64,8 procent Gladsaxe 65,6 procent.
Med en stemmeprocent på 70,8 procent var gårsdagens kommunal-og regionsrådsvalg en succeshistorie, siger professor. Men det politiske landskab kunne have set markant anderledes ud, hvis de resterende 30 procent også var gået i stemmeboksen.
300.000 mennesker! Så mange var i går på gaden for at fejre og hylde mangfoldigheden til den årlige parade i forbindelse med Copenhagen Pride, der havde intet mindre end 25.000 deltagere med i optoget.Paraden startede ved Frederiksberg Rådhus og sluttede ved Københavns Rådhus - eller ' Pride Square', som Københavns overborgmester, Frank Jensen, havde døbt pladsen i dagens anledning.Klokken 13 blev optoget skudt i gang, og ved 15-tiden var fortroppen nået ind til Rådhuspladsen, der var indhyllet i regnbueflag. Her fortsatte festlighederne aftenen ud.Under optoget fik Ekstra Bladet en snak med nogle af de kendte ansigter, der støttede det farvestrålende arrangement.hhp@eb.dk .
En lang række politikere og kendte ansigter var blandt de mange danskere, der hyldede mangfoldigheden.
I qra, Al-hilal, Al-Huda og Al Hikma.Det er navnene på fire af de i alt 30 friog privatskoler, som står til at få frataget deres offentlige støtte, hvis Socialdemokratiet kommer igennem med et nyt politisk forslag. Forslaget går ud på at fjerne støtten, hvis mere end halvdelen af eleverne på en friskole er af udenlandsk herkomst.Og både DF, SF og de Konservative er åbne for løsningen, som dog umiddelbart vurderes at være ulovlig. Socialdemokratiet ønsker at få lukket de muslimske friskoler oven på flere kritiske historier i medierne. Men partiet har ikke selv villet udpege, hvilke skoler der konkret er tale om.Gennem en række svar til Folke tinget har Berlingske dog fundet frem til de 30 skoler, der står til at blive ramt.Undervisningsministeriet har tidligere i år angivet, hvor stor en andel af eleverne på de danske fri-og privatskoler, der har udenlandsk herkomst som enten første-eller andengenerationsindvandrere.Og tager man udgangspunkt i det notat, er der 30 friskoler, hvor mere end halvdelen af eleverne har udenlandsk herkomst, og som ikke samtidig er en »klassisk international skole«, der bliver undtaget i forslaget.Berlingske har forsøgt at få et interview med flere af de berørte skoleledere. Nogle er på ferie, mens andre henviser til Dansk Friskoleforening.Her forklarer formand Peter Bendix Pedersen, at de 30 skoler må lukke, hvis de får frataget støtten.Båret af statstilskud»Disse skoler er fuldstændig båret af statstilskud.De har meget få penge, de betaler oftest en høj husleje, og hvis man fjerner tilskuddet, vil de højst sandsynligt lukke,« siger han og henviser til, at en analyse fra Tænketanken Kraka ellers har vist, at elever fra muslimske friskoler klarer sig bedre end i folkeskolen.»Vi kan se, at skolerne løfter børnene fagligt.De får flere til at gennemføre en ungdomsuddannelse, og de får flere på videregående uddannelser. Og det er jo netop det, politikerne har ønsket, at børnene skal blive gode til,« siger Peter Bendix Pedersen.Politikerne mener så også, at det ikke er nok kun at være fagligt god. Eleverne skal også dannes til at være borgere i et demokratisk samfund med frihedsrettigheder osv.? »Ja, men der er ingen tvivl om, at skolerne arbejder med demokratisk dannelse. Det står i loven, og flere af skolerne arbejder med det i fagene, har temauger med demokrati, besøg på Christiansborg, i kommunen, kunst museer og venskabsskoler - de har alle mulige tiltag på den front. Skolerne arbejder også med at gøre børnene bevidste om de kristne højtider og kulturtraditioner,« siger han.Også Københavns integrationsborgmester, Anna Mee Allerslev (RV), ser kritisk på forslaget.14 ud af de 30 skoler på listen ligger i hendes kommune.»Der er risiko for, at børnene fra de lukkede skoler i stedet vil få hjemmeundervisning af en meget dårligere kvalitet, som vi har svært ved at kontrollere. Andre vil komme på folkeskoler, hvor vi også ser en meget stor andel af elever med anden etnisk baggrund,« siger hun og kritiserer forslaget for at skade integrationen.Integrationsordfører Dan Jørgensen (S) har ikke ønsket at stille op til interview. Men både Undervisningsministeriet og Institut for Menneske rettigheder har vurderet, at hans forslag er i strid med grundloven og internationale konventioner.DF vil arbejde for lukningDerfor vil det nok heller ikke blive til virkelighed, mener DFs undervisningsordfører, Alex Ahrendtsen. Han vil dog arbejde på at finde en lovlig vej til at få lukket 26 af de omtalte skoler, som han selv vurderer er til skade for integrationen.»Problemet med skolerne er, at de er muslimske.Og ligesom vi i sin tid valgte at lukke Tvind-skolerne, skal vi også have lukket de muslimske friskoler,« siger Alex Ahrendtsen, som anser det for bedre, at eleverne går på en dansk skole uanset elevsammensætning. Samtidig kalder han det »underordnet«, hvor godt elever på skolerne klarer sig fagligt på de muslimske friskoler.»Vi vil ikke have de her parallelskoler, der advokerer for en islamisk dagsorden. Og det er det, de gør - det har de også gjort i andre lande,« siger Alex Ahrendtsen.Berlingske har i den seneste tid dokumenteret, at islamiske pengemænd har købt sig ind og øvet indflydelse på Nord-Vest Privatskole i København. Og sidste år beskrev Radio24 syv, hvordan en skolepsykolog på Iqra Privatskole rådgav om, at muslimske piger ikke bør have kærester.Begge skoler er blandt dem, S-forslaget vil ramme. Men Peter Bendix Pedersen mener ikke, nogle få mediehistorier berettiger skolelukningerne.»De her skoler er konstant under tilsyn. Og hver gang tilsynet påpeger problemer eller overtrædelser, bliver det taget til efterretning og rettet op - selvfølgelig gør det det, for det forventer vi, og sådan er loven,« siger han.monu@berlingske.dk Skolerne får flere til at gennemføre en ungdomsuddannelse, og de får flere på videregående uddannelser.Peter Bendix Pedersen, formand for Dansk Friskoleforening.Fakta: S-FORSLAG De 30 skolerDisse skoler rammes, hvis S-forslaget vedtages: Den moderne kulturelle skole, Aarhus Al-Salam Skolen, Odense Al Hikma Skolen, København Nord-Vest Privatskole, København Al-Salahiyah Skolen, Odense Roser Skole, Odense Ahi International School, Kbh.Lykke Skolen, Aarhus Al-Huda Skolen, København Al-Hilal Skolen, København Al-Irchad Skolen, Helsingør Amagers International School, København Freds Skole, Roskilde Øresunds Internationale Skole, København Helsingør Privatskole, Helsingør Selam Privatskole, Aarhus Slagelse Privatskole, Slagelse Nilen Privatskole, Aarhus Jinnah International School, København Salix Skole, København Sjællands Privatskole, København Iqra Privatskole, København Vejle Privatskole, Vejle Høje-Taastrup Privatskole, Høje-Taastrup Ros Privatskole, Roskilde Al Quds Skole, København Hay Skolen, København DIA Privatskole, København Hillerød Privatskole, Hillerød Odense Privatskole, Odense.
På 30 friskoler har over halvdelen af eleverne anden etnisk herkomst end dansk. Derfor ingen statsstøtte, lyder et forslag fra Socialdemokraterne. Hård kritik fra Dansk Friskoleforening og Københavns integrationsborgmester.
VÆKST Det er som om, der hele tiden spiller et lille diskret smil under den professionelle, imødekommende og saglige fremtoning hos Christian Listov-Saabye, adm.direktør hos Moe A/ S.Udgangspunktet for dette interview er da også, at den rådgivende ingeniørvirksomhed i Søborg ved København er kommet ud af 2016 med sit bedste regnskab nogensinde.- Det er jo ikke fordi vi har en formel, men måske alligevel.Vi har et ønske om at vækste og have en sund økonomi.Og i takt med, at vi er vokset, har vi udviklet økonomi-og kvalitetsstyringsværktøjer, der understøtter det. Og de er nu blevet indført.Derfor kan man sige, at vi har en " Moe-projekt-model", det vil sige en måde at styre samarbejdet på. Og den er bragt i spil og virker.Kan du nævne et eksempel? - Blandt andet har vi sat en del kræfter ind på digitale værktøjer og BIM (Bygnings Informations Modeller, red.), men det vi gør er at sætte systemer op, hvor vi ledelsesmæssigt understøtter vores projektledere i deres eksekvering af projekterne.Så vi bliver mere sikre på det resultat, der kommer ud af det. Så det er ikke, fordi vi markant har forbedret vores indtjening pr. omsat krone, men vi har hævet vores bundniveau på grund af de nye metoder.Hvor meget er I vokset? - Vi er vokset i et fornuftigt marked. Og har nok formået at vækste mere end gennemsnittet i forhold til markedet.I den forbindelse vil vi meget gerne være med til at bruge de nye værktøjer, både digitale og ledelsesmæssige. Og rekrutteringen er vigtig. Så vi skaber merværdi ved at arbejde på vores projekter på en anden måde. Gør man ikke det, er du " out of the game".Brand og bæredygtighedHan tilføjer, at halvdelen af Moe-forretningen består af projekter, den anden af decideret specialistrådgivning af bygherrer.- Vi har satset på at have kompetencer på brand, akustik, geoteknik, bæredygtighed og naturligvis BIM i huset.På de områder har vi et klart ønske om at være de bedste, siger Christian Listov-Saabye til Licitationen -Byggeriets Dagblad.I 2015 opkøbte I Seacon, blandt andet med speciale i havmiljø, og trafikplanlæggerne Tetraplan. Hvordan er det gået? - Det er et godt eksempel på, at vi finder spidskompetencerne.Dels på miljø, dels på infrastruktur. Vi har sammen med det, vi selv kan, opnået at vinde nye opgaver, som vi ikke havde kunnet gøre alene. Og det er det, det handler om: at skabe merværdi, lyder det fra direktøren, der også i sit eget liv søger at skabe værdi, og kort forinden indledte samtalen med at fortælle, at han havde taget cyklen på arbejde.- Det gør jeg så tit, det nu kan lade sig gøre, siger han.Er der nye områder, hvor du ser mulighed for at ekspandere? - Et godt eksempel på kompetencer, vi stort set ikke havde for tre år siden, er broer. Nu har vi en hel broafdeling.Vi arbejder lige nu med Alfred Nobelsbroen i Sydhavnen, kaldet Københavns længste bænk, og vi arbejder med broen ved Blox, hvor vi er rådgivere for Realdania. Og så har vi skruet op for anlægsprojekterne, for eksempel på Ringstedbanen og tilbud på letbaner. Her har vi en klar strategi om at komme længere frem i markedet. Vi kommer nok ikke til at projektere en bro på størrelse med Storebæltsbroen lige med det første, men området for broer og infrastruktur vokser, siger han.MedarbejdertrivselOg det hele handler om de dygtige medarbejdere, tilføjer Moe-direktøren flere gange.Medarbejdertrivsel ligger ham tydeligvis på sinde, og Moe har gennem flere år været kendt som en virksomhed, der via sport og forskellige fritidsaktiviteter, som fælles skiture, formår at ryste medarbejdere og chefer sammen.- Rammerne er vigtige, når vi ønsker at tiltrække dygtige folk. For eksempel har vi også skruet op for feltet maskinrådgivning, hvor vi i samarbejde med flere store kunder, bliver bedre klædt på til at komme ind bag de bagvedliggende processer.Det er en satsning, for her er vi ved at bygge afdelingen op.Moe har desuden med sin satsning på specialister gennem de sidste par år udviklet sig til en af de større brandrådgivere.Om det siger Christian Listov-Saabye: - Filosofien er, at vi lever af at sælge viden. Og på både områderne for brand, energi, bæredygtighed og ressourceforbrug har vi stærke team. Og sjovt nok griber det om sig. Vi vælger økologisk i supermarkedet, vi er begyndt at tænke på det i vores tøjvalg og om lidt vil vi også efterspørge det bæredygtige i vores boliger. De skal være sunde og vi vil bo i noget, hvor påvirkningen af vores omgivende miljø bliver så lille som muligt.De senere år har Moe A/ S arbejdet i Norge og også købt to virksomheder deroppe.- Vi har flere ting i gang på vores byggeribaserede kontori Norge, udvikle infrastruktur og på sigt også energiområdet.Og det kan ske organisk, ved at vi ansætter dygtige mennesker, og vi har også opkøbsmuligheder, som jeg af gode grunde ikke kan komme nærmere ind på nu, siger Christian Listov-Saabye.Lokal forankringOm det norske eventyr, siger Moe-direktøren, at det i høj grad handler om at bygge forretningen langsomt og troværdigt op.- En ung ingeniør kan lettere få øje på Moe i Danmark end i Norge. Sådan er det jo.Norge skal være et norsk kontor. Det skal være Moe på norsk.Er det en fordel at have en stærk lokal forankring? - Jeg tror det kommer meget an på, hvad du sælger.Hvis du har lavet det to største hængebroer i verden, kan du også vinde den tredje.Og det kan du uanset om du er lokal eller ej, for så bliver du valgt, fordi du har de to bro-kompetencer. Men skal der projekteres en skole, er der ret beset mange rådgivere, som kan være med. Så handler det ikke længere om know-how men om know-who og tillid, siger Christian Listov-Saabye, som gætter på, at det er en helt almen menneskelig ting, at man handler med dem, man har gode erfaringer med, og hvor tilliden har fået mulighed for at vokse.- Det er en " peoples business".Og skal du især lave detailprojektering, så skal du være lokalt forankret.Bliver rådgivervirksomhederne inden for jeres felt større og større? - Vi kan i hvert fald sige, at det er blevet mere kompliceret.Men det, der foregår på byggepladserne har ikke ændret sig meget siden 1950' erne. Murernes spande er nu af plastic i stedet for metal, men processerne er de samme -indtil nu. For nu kan det være, der sker noget.Nye metoder og nye måder at samarbejde på, siger Moedirektøren til Licitationenw.Hvad er jeres mål for omsætning og indtjening frem mod 2020? - Vi tror på, at vi fortsat evner at vækste vores butik organisk på toplinjen med mellem fem og ti procent om året. Så kan det være, der kommer opkøb, der ændre det lidt. Og en overskudsgrad på mellem fem og syv procent, tror jeg er realistisk.Evner vi det, vil vi også næste år komme ud med et rigtig godt resultat. Men lad os nu se; der kan være et stort projekt, der driller. Vi er jo stadig tidlig på året.Et godt eksempel på kompetencer, vi stort set ikke havde for tre år siden, er broer. Nu har vi en hel broafdeling Vi tror på, at vi evner at vækste vores butik organisk på toplinjen mellem fem og ti procent om året. Så kan det være, der kommer et opkøb, der ændrer det lidt. En overskudsgrad mellem fem og syv procent, tror jeg er realistisk.Moe udvider domicilPensionDanmark har netop underskrevet totalentreprisekontrakt med JFP om en udvidelse af Moes domicil i Søborg ved København.Den omfatter en tilbygning på 3.560 kvm, der bliver indrettet med 264 arbejdspladser. Tilbygningen og den eksisterende hovedbygning bliver forbundet med trappe og elevatorskakt. Herudover bliver parkeringsdækket omkring kontorhuset udvidet med 1.100 kvm.- Vi tager med glæde vores egen medicin. Blandt andet i lyset af, at vi satser så meget på bæredygtighed i vores daglige arbejde, ser vi frem til at tage det næste skridt med vores domicil. Vi er en virksomhed i vækst, og den nye tilbygning skal ruste os til den fortsatte udvikling, hvor vi får brug for endnu flere arbejdspladser, siger adm.direktør i Moe Christian Listov-Saabye, til Licitationen.- Den nuværende bygning er Dgnb-certificeret i kategorien Guld, og det er også målet for den nye tilbygning til gavn for lejeren og klimaet. Samtidig er certificeringen værdifuld i forbindelse med eventuel efterfølgende genudlejning, siger adm. direktør Torben Möger Pedersen fra PensionDanmark.JFP som totalentreprenør på opgaven blandt andet med begrundelse i relevant projekterfaring - og ikke mindst en tro på, at JFP er i stand til at overholde tidsplanen. Hverdagen i Moes kontorer fortsat skal kunne fungere under byggeriet. Arbejdet vil derfor kræve tæt dialog og megen koordinering.
Med selvtilliden fra det bedste årsresultet nogensinde er adm. direktør Christian Listov-Saabye, og de rådgivende ingeniører hos Moe A/ S, godt klædt på til at udvide bro-kompetencer og for alvor spille med på energi-og bæredygtighedsbanen.
På Amager, med udsigt til Ørestads skyline, ligger Haveforeningen Energien som et lille åndehul. Væk fra byens tumult og trummerum.Her er omkring 60 huse, og der er ikke to, der er ens. Et er et nybygget, sort plankehus, og et andet har gradvis vokset sig større i takt med, at der var brug for mere plads. Et slags legohus, hvor man har trykket klodser sammen med fantasi og legesyge. Nogle af haverne er prydet af bede med stauder og farverige forårsblomster som krokus og erantis, mens andre ikke er pyntet og pudset endnu.Men det skyldes også, at der først blev åbnet for vandet 26. marts, og at påskens trussel om frost holder fingrene oppe af den sorte muld.I det okkergule plankehus »Jass« har 62-årige Jens Iver Christiansen sommerresidens med sin kone Sussi. I bedene udenfor begynder for året lige så stille at vise sig. Der står lilla blomster i det ene hjørne af haven, og Jens' snapsehave med porse og spansk kørvel tillader nu, at han kan sætte gang i snapseproduktionen.Der titter også sprøde og saftige asparges frem i bedet ved siden af terrassen. »Forårets velsignelse,« fastslår han.Han og Sussi har haft huset siden 1992, så det er i år, de to har 25 års jubilæum i haveforeningen.I begyndelsen var der kun koldt vand, og de brugte stearinlys som belysning, mens en nedgravet køletaske med fryseelement fungerede som køleskab. Siden er der sket meget på parrets kolonihavegrund. De har bygget et nyt hus, og Sussi har plantet forskellige blomster og planter, som skyder op hvert forår. Men der er noget, der forbliver det samme. Fællesskabet.Og hvert forår gibber det i Jens efter at komme ud og tage del i det. I år overnattede de allerede i kolonihaven 26. marts.»Det er skønt at vågne herude den første morgen. Man kan høre en fugl, der pipper. Og larmen fra lejlighedsopgangen kan man ikke høre. Det er livgivende. Da jeg arbejdede, var det vigtigt for mig at gå på arbejde. Og nu er det vigtigt at være her. Den menneskelige del er vigtig. Jeg kan godt lide at høre, hvordan folk har det,« siger han.I nde i den orange hytte er bordet dækket.Der er gyldne, hjemmebagte boller og et mindre udvalg af spegepølser. Men man glemmer helt at kigge ned, for snakken går lystigt hen over bordet. En flok af kolonihavens beboere er på besøg til en snak om, hvad den der kolonihave egentlig er for en størrelse.Og her er unge som gamle. Der er 78-årige Marie Markus, som har været i haveforeningen i ti år, og Alberte, som fyldte et år i søndags.Sidstnævnte taler selvfølgelig ikke med ved bordet. Men det gør hendes mor, Camilla Lagermand, som er født ind i haveforeningen.Det samme gør 37-årige Mikkel-Lau Mikkelsen, som lige kan nå at komme forbi, inden han suser ind til byen.Fællesskabet i Haveforeningen Energien er bredt. Mange af beboerne har kendt hinanden i årtier. Sussi får sågar fødselsdagsgaver af genboen. Men der er også de nytilkomne som Mikkel-Lau, der har været i foreningen i godt tre år. De skaber en dynamik, som er med til at ændre på de regler og vaner, der er i haveforeningen.For to år siden blev haveforeningens fælleshus, »Stalden«, gjort røgfri. Det skete på en generalforsamling, hvor 36 stemte for forslaget, og 25 stemte imod. »Stalden« blev gjort røgfri, så børnefamilierne ville komme der med deres børn. Men det ødelagde et gammelt fællesskab, som er en stor del af sammenhængskraften i Haveforeningen Energien.»Rygeforbuddet bremsede alt socialt liv.»Stalden« blev lagt brak. Vi blev boycottet af alle rygerne, og jeg kan godt forstå dem. De havde deres sociale fællesskab søndag formiddag, hvor de drak en øl og fik spillet »Døde duer« eller tallotteri. Smøgen skulle være der, for den var en del af det. Det var deres kultur, og det tog vi fra dem. Samtidig brokkede de sig over, at børnefamilierne ikke kom derop og deltog i deres kultur. Men der er ingen, der vil sætte deres børn ind i en røghule,« siger Jens Iver Christiansen.Det er ikke kun i fælleshuset, at der sker forandringer.For to år siden anlagde de en stor legeplads i forlængelse af »Stalden«. Der er rutsjebane, boldbane, gynger og en balancebane.Og når foreningen får flere penge til rådighed, er det planen, at der også skal være sandkasse og legehus.Julia Lahme, som netop har udgivet bogen »Kolonihaveliv«, hvori hun besøger 16 forskellige kolonihaver, har oplevet, at der sker et generationsskifte i mange af de danske haveforeninger.»Vi er en helt ny generation, der er på vej ud i kolonihaverne. Boligpriserne stiger, og man slås om pladsen i byen, og så bliver den her grønne plet rigtig attraktiv. Det er et fristed for alle, men fristedet er forskelligt fra person til person. Der er nogle, der er ekstremt ordentlige, og der er også det pink hus, hvor man dyrker yoga på græsset. Der er mange variationer af paradis,« siger hun.»Hvis vi skal prøve at forklare generationssammenstødet, så tror jeg, at vi alle sammen har tidstypiske drømme om det gode liv. De, der var unge i 60erne, drømmer om et andet slags godt liv, end os, der suser ud i kolonihaverne nu. Man forestiller sig, at alle har de samme drømme om det gode liv, men sådan er det ikke. Det er vidt forskelligt, hvad vi drømmer om,« siger Julia Lahme.J ulia Lahme er selv en del af den nye generation, der flytter ud i kolonihaverne.Hun købte sammen med sin familie en kolonihave på Amager i 2014.Og selv om hun efter eget udsagn aldrig har været et udemenneske med grønne fingre, var det befriende for hende at flytte i kolonihaven.»Når vi kommer ud i kolonihaven, er det en stor klump af samvær for os som familie. Det er en lykkeplet. Når jeg har parkeret bilen og går ned ad havegangen, starter det. Der er minihuse til begge sider, fuglene synger, og man kan høre vinden i træerne. Man falder ned, og pulsen sænkes. Det er vidunderligt. Det er 100 procent livsforandrende for mig,« siger hun.Generationsskiftet, som Julia Lahme også omtaler i bogen, kommer i mange former. De ældre vil gerne have, at hækken er lav, så gulerødderne kan få lys, mens de unge vil have dem høje, så de kan sole sig med bare numser.Og sommetider synes de ældre, at børnene larmer på stierne. Men det kan de jo ikke derhjemme på Østerbro.»Jeg er vokset op på en stille vej i Odense, og der var ikke nogen, der holdt øje. Der cyklede man bare af sted og kom hjem klokken 17.30. Det liv har vores børn ikke. Jeg sender ikke mine børn ud på Østerbrogade i skumringen med en bold. Men det kan de i kolonihaven.Det er et trygt miljø, og der er altid nogen, der ved, hvor ungerne er,« siger hun.Men generationsskiftet er også positivt. Hendes børn møder folk i forskellige aldre og lærer om, hvordan det var at være ung i starten af 1900-tallet. I bogen nævner hun børnenes møde med 82-årige Werner, som skulle flytte fra kolonihaven. Inden fraflytningen havde en kvinde fra foreningen taget initiativ til, at foreningens børn skulle komme på besøg til en snak om, hvordan det var at være barn i det forrige århundrede. Og så fik de endda en hel sodavand hver.Sociolog Bella Marckmann har beskæftiget sig med danskernes livsstil, hverdagsliv og havens sociologi. Hun bemærker også, at der sker et generationsskifte i de danske kolonihaver.Hun peger på, at kolonihaven er et attraktivt supplement til bylivet for unge mennesker.»Det specielle ved kolonihaven er, at den har den tætte beliggenhed i forhold til byen.Man har sin primære bolig i byen, men man kan hurtigt komme ud i kolonihaven i weekenden.Det er et lille fristed uden at komme for langt væk fra byen. Kolonihaven ligger inden for rækkevidde af ens almindelige hverdagsliv,« siger hun.Kolonihaverne dukkede op i slutningen af 1800-tallet som nyttehaver for arbejderklassen, som boede i lejligheder i byen, hvor der dengang ofte var usle boligforhold.Mange var underernærede og syge, og kolonihaverne blev løsningen. Her kunne man finde luft og lys og dyrke sine egne grøntsager, så kosten var næringsrig. Bella Marckmann mener, at grundlaget for at have en kolonihave ikke har ændret sig meget siden dengang. Nu er det ikke længere livsnødvendigt at have en kolonihave, men behovet for frisk luft og jord under neglene gør sig stadig gældende. Også selv om vi kan købe billige grøntsager i supermarkedet. Vi kommer der for at slappe af og for at finde et fællesskab.O g når vi vil have et så tæt fællesskab, som der er i kolonihaverne, hvor afstanden mellem husene er kort, må der være regler. Men der kan være uenighed om, hvor vigtige reglerne er at overholde.»I forskellige livsfaser har vi forskellige behov og ønsker, og de kan godt clashe. Hvis man har en haveforening, hvor man for mange år siden har vedtaget nogle vedtægter, som alle dengang var enige om, kan der opstå konflikter, når der kommer nye beboere, der udfordrer konventionerne,« siger hun.»Hvis man er pensioneret, bor i sin kolonihave hele sommeren og har god tid til at gå og pille i sin have, så kan man måske ikke forstå, hvorfor det er så svært at få hækken klippet inden sankthans, og hvorfor det er svært at hive mælkebøtterne op, som står og spreder frø. Det er den klassiske nabokonflikt, men det er meget tæt i kolonihaverne, hvor haverne er små,« siger Bella Marckmann.Tilbage i Haveforeningen Energien er sammenkomsten i »Jass« afsluttet. Nogle tog tilbage byen, mens andre krøb sig ind i deres hur se. Jens Iver Christiansen viser rundt i kolonihaven.Han slynger om sig med navne, anekdoter og rosende ord til nogle af de skønne prydhaver. Maries have er en af de kønneste, mener han. Han viser også det lille smuthul i den ene ende af haveforeningen, hvor man kan komme til Field's på syv minutter, hvis man stikker igennem. Og han viser foreningens lille skov, hvor der vokser ramsløg. I baggrunden kan man se verdensarkitektur, som han kalder Ørestad. Men her er man altså stadig tæt på naturen.Ude ved Kongelundsvej, som Haveforeningen Energien grænser op til, kommer Sussi cyklende. I cykelkurven har hun et par planter og en sixpack med Tuborg Classic. Hun vinker farvel. Nu skal der tages hul på foråret.Bogen »Kolonihaveliv« af Julia Lahme udkom 6. april på forlaget Gyldendal. Vejledende pris 349,95 kroner.»De, der var unge i 60erne, drømmer om et andet slags godt liv, end os, der suser ud i kolonihaverne nu.« »Der er ingen, der vil sætte deres børn ind i en røghule« »I forskellige livsfaser har vi forskellige behov og ønsker, og de kan godt clashe«.Fakta: Om de danske kolonihaverDer er 40.000 kolonihaveejere organiseret i Kolonihaveforbundet.Men det er ikke det præcise antal af kolonihaveejere, da der også findes nogle, der ikke er med i forbundet. De første kolonihaver dukkede op uden for Aalborg i 1884, hvor vognmand Jørgen Berthelsen lejede 44.000 kvadratmeter jord af kommunen.Her oprettede han småhaver, som senere er blevet til det, vi i dag kender som kolonihaver. Der findes i dag kolonihaver i de fleste danske byer, men de startede omkring de store byer, hvor der var dårlige boligforhold og sanitære forhold. Kolonihaverne opstod ud fra en socialdemokratisk tankegang, og de var også en del af arbejderbevægelsen.I dag er de politiske skel i højere grad udviskede.Kilde: »Kolonihaveliv« af Julia Lahme.
De små, grønne frimærker, kolonihaverne, har eksisteret siden slutningen af 1800-tallet. Nu rykker unge familier ind med nye livssyn og børn, der spiller bold på stierne.
1. Bip-bip på tyskHvis du ved, hvad Nimrod er, så er Computerspiele Museum på Karl-Marx-Allee sikkert noget for dig. Verdens første videospil fra 1951 findes nemlig her sammen med cirka 300 andre sjældne originale spil til old school computere som Apple II, Commodore og Atari. I museets spilarkade kan du spille klassiske spil som Pacman, Donkey Kong og Space Invaders. Den historiske gennemgang fra Nimrod og Pacman til Tamagotchi og Grand Theft Auto ender naturligvis i den nyeste virtual reality-teknologi.computerspielemuseum. de.2. Konkurrencedygtig koreanskEn kort og kontant fordel ved Berlin er, at du kan hugge 30-35 procent af restaurantregningerne, hvad enten du går på Michelin-restauranter eller spiser falafel. Konkurrencen er hård blandt de mange etniske restauranter i Friedrichshain, så du kommer langt på euroen. Prøv den lille mørke og intime Seoulkitchen, der serverer koreansk barbeque, og hvor sushien lige får et lille twist i forhold til den traditionelle japanske.seoulkitchen. de.3. Lopper før globaliseringenI en globaliseret verden, hvor storbyernes handelsstrøg ligner hinanden mere og mere (den der Joe &amp; The Juice i Carnaby Street kinda feeling...), er der en særlig charme over at gå på loppemarkeder i udlandet. Her kan du nemlig stadig opleve en stor diversitet og finde sjove ting, der aldrig har været i handlen i Danmark. Prøv det hyggelige søndagsmarked i det levende kvarter omkring Boxhagener Platz for enden af Kopernikusstrasse - markedet har åbent året rundt.4. Hippe boligblokkeNu behøver al arkitektur jo ikke at være gudesmukke prestigebyggerier, man falder på halen over. På Karl-Marx-Allee, som oprindeligt hed Stalinallee i DDR-tiden, kan du opleve kolossale boligblokke i såkaldt bryllupskage-eller konditorkagestil opført i 1950erne efter forbillederne i Moskva. Det socialistiske byggeri er i dag restaureret og eftertragtede boliger, ligesom der også er noget fascinerende storslået over den godt to kilometer lange, ni meter brede allé.5. En møsser på MurenMan kan se Trabanten på lang afstand - den lille østtyske bil af tvivlsom kvalitet fungerer som blikfang for East Side Gallery, hvor man har forvandlet det længst bevarede stykke af Berlinmuren til et 1.316 meter langt udendørs galleri, hvis kunst primært omhandler de historiske begivender i 1989-1990, da Muren faldt. 40 af de vigtigste værker - herunder den ømme møsser mellem DDR og Sovjetunionens ledere, Honecker og Bresjnev - blev restaureret i 2009.eastsidegallery-berlin. de.6. Fabelagtig frühstückHotellet Michelberger er et kapitel for sig.Værelserne er måske ikke verdens største og mest luksuøse, men hvad gør det, når lobbyen og restauranterne er så funky, at man har lyst til at være der hele tiden? Slæng dig i sofaerne, se, om ikke der dukker en dj op eller en jazzkvartet, der begynder at rode med et par congas, drik hotellets egen kokosbaserede sodavand eller gå i baren. Eller hvis du bare kommer forbi: Prøv den eminente morgenmad, hvor selv nutellaen er hjemmelavet.michelbergerhotel.com.Fakta: 3 PRAKTISCHE TIPSFLYV BILLIGTMed under en times effektiv flyvetid, kan man knap nok nå at brokke sig over komforten, før man er nået frem. Derfor kan man lige så godt vælge et lavprisselskab som easyJet, der kan få dig aldeles billigt til Berlins lufthavn Schönewald.Herfra går der tog ind til Berlin.easyjet.com.U-BAHN M. M.Gør dig selv den tjeneste allerede i lufthavnen at købe ikke bare en fleredagesbillet til Berlins velfungerende tognet, men kombinér det med et Berlin Welcome Card. Du kan selv vælge antal dage, du slipper for at trække billetter og stresse over at holde øje med, hvornår de udløber - og så giver velkomstkortet faktisk klækkelige rabatter på de fleste af Berlins turistattraktioner.berlin-welcomecard. de.BO BILLIGTNår man står af på stationen Warschauer Strasse og går ned ad selvsamme gade, ligger Plus Berlin i parallelgaden. Plus-kæden findes i bl. a. Firenze, Rom og Prag, og i Berlin har det kombinerede hotel og hostel til huse i et gammelt, kæmpe væveri. Store højloftede familieværelser til små penge, hyggelig gårdhave, hvor et lille kunstnerkollektiv holder til, pool i kælderen og et lobbyområde, der lægger op til at hænge ud med popcornmaskine, ølautomat og et klassisk Pacman videospil.plushostels.com.
Hvis tanken om Nørrebro i tidobbelt størrelse skræmmer dig, så er Friedrichshain ikke noget for dig. Men er du til street art, etniske restauranter, brutal arkitektur og masser af unge mennesker, så er det måske der, du skal bo på din næste tur til Berlin.
Der er altså meget langt fra de rabiate tendenser, vi har set på nogle af de muslimske friskoler, og så en stille rolig katolsk privatskole. Det har absolut intet med hinanden at gøre«, siger undervisningsminister Merete Riisager (LA) som reaktion på den meningsmåling, der tirsdag viste, at et klart flertal på 54 procent af danskerne vil afskaffe muligheden for at drive religiøse friskoler.Blot 31 procent af befolkningen ønsker fortsat at give religiøse friskoler en plads i det danske skolelandskab. Skoler, der i dag udgør op mod 100 på landsplan og sørger for undervisning til langt over 20.000 elever fra 0.-10. klasse.Men står det til undervisningsministeren, er der absolut ingen grund til at pille ved vilkårene for religiøse friskoler. Hun er stor tilhænger og kæder den folkelige modstand sammen med de problemer på en række muslimske friskoler, der siden sommerferien har fyldt i medierne.»Man kan helt entydigt sige, at der har været på problemer på en række af disse skoler. Men derfor kan man jo ikke slutte, at alle religiøse friskoler gør det samme.Det er både trist og forstemmende på denne måde at skære alle over en kam. Ja, der er nogle skoler, som bryder loven - som misbruger ressourcerne, og som har misforstået, hvad der skal til for at være en friskole. Men hvis det fører til, at man lægger alle religiøse friskoler for had, er det utroligt sørgeligt«, siger undervisningsministeren.Men den folkelige modstand mod religiøse friskoler afspejler sig i hvert fald ikke, når man ser på antallet af nye elever. Her er der fremgang over hele linjen - fra de indremissionske til de muslimske friskoler. Er det en positiv udvikling set med dine øjne? »Jeg synes faktisk, det er en lille smule mærkeligt, at Politiken går til det på denne måde, som om det er religionen i sig selv, der udgør et problem. Måske er det noget af forklaringen på, at man i meningsmålingen får de svar, man får. Fordi man stiller alle religiøse retninger for skud og spørger, om de udgør et problem uden at adskille tingene«. Okay, lad os vende tilbage til det senere, men lad mig først lige spørge igen: Er det en positiv udvikling set med dine øjne, at alle de religiøse friskoler er i fremgang? »Jeg kan slet ikke se, hvorfor religiøse friskoler per se skulle være et problem. Er der nogensinde nogen, der har vurderet, at Carolineskolen skulle være et problem? Ville man på Politiken vurdere, at Carolineskolen udgør et problem? Det er et problem, hvis en friskole ikke overholder loven, misbruger ressourcerne eller måske ligefrem underviser på en måde, som undergraver samfundets love og værdier. Men at sige, at religion per se skulle være et problem, synes jeg faktisk er en ret sørgelig tilgang. Og egentlig en meget lidt mangfoldig og inkluderende tilgang, som jeg ellers har forstået, at man mener at have på Politiken. Men det kan være, jeg tager fejl?«. Godt, du kritiserer, at vi skærer alle over én kam ved at spørge til ' religiøse friskoler'.Men i denne sammenhæng er det jo ikke relevant at skelne mellem religioner, fordi man ikke kan lovgive for enkelte religioner.Hvad ville du have sagt, hvis jeg nu ringede til dig og sagde, at der var et flertal af danskerne, som ønskede at lukke muslimske friskoler? »Det er der jo partier, der vil. Det mener jeg ikke, at vi skal. I er en avis, det står jer frit for at gøre, hvad I vil, men jeg synes, at den måde at spørge på er underlig.For man kunne også spørge folk, om man mente, at den jødiske skole var et problem.Det tror jeg ikke, mange ville mene, at den er. Religion i sig selv tror jeg de færreste vil mene udgør et problem«.Men det er der dog tilsyneladende ganske mange, der mener, eftersom det er 54 procent af danskerne, der har svaret, at det fremover ikke skal være muligt at drive religiøse friskoler? »Ja ja, og det synes jeg er vældig trist, hvis det forhold, at nogle skoler bryder loven, fører til, at danskerne bliver mindre tolerante over for friskoler i det hele taget.Så er det jo rigtig trist«.Vil Politiken til at køre kampagne?Vi tillader ikke længere forkyndelse i folkeskolen, men religiøse ritualer kan uden videre indgå i skoleskemaet på religiøse friskoler.Hvorfor tillader vi det? »Folkeskoler og friskoler er to forskellige ting. Det er derfor, vi har friskoler: fordi borgerne skal have ret til at starte deres egen skole og gøre det på nogle værdier, der ikke er mainstream. Det er klart, at man ikke må bryde loven, misbruge ressourcer og undergrave det samfund, man er en del af. Men derfra og så sige, at man skal være ens. Det er jo forstemmende. Og hvis Politiken har tænkt sig at køre en eller anden form for kampagne for, at vi alle sammen skal være ens, synes jeg, det er vældig trist«. Vi tillader det, men vi sanktionerer det også ved at give støtte. Hvorfor skal vi ligefrem give religiøse skoleaktiviteter statstilskud? »Det tror jeg, at jeg har svaret klart på: Selve ideen om friskoler er jo, at borgerne har ret til at starte en skole på et andet værdigrundlag end statens. Det er ligegyldigt, om det handler om økologi, katolicisme eller jødedom, så er det en fantastisk rettighed, borgerne har. Og så har vi indrettet det på den måde, at alle typer af familier skal have mulighed for at vælge en fri grundskole - og at det ikke kun er for den privilegerede overklasse«. Sidste spørgsmål: Fremgangen i de religiøse friskoler sker på bekostning af folkeskolen, som har lavere søgning - hvad tænker du om det? »Sådan betragter jeg det ikke. Jeg synes, vi skal have gode skoler til alle, og jeg mener, at forældrene skal have et frit skolevalg.Hvad de så vælger, er helt op til dem selv. Jeg mener kun, det er godt, at forældrene selv kan tilvælge skole«.poul.a.pedersen@pol.dk Borgerne har ret til at starte en skole på et andet værdigrundlag end statens.Fakta: FAKTA Religiøse friskolerEn samlet opgørelse over religiøse friskoler findes ikke, men: V 35 friskoler er organiseret i Foreningen af Kristne Friskoler, der dækker fra indremissionske til frikirkelige.22 katolske skoler, en jødisk og en muslimsk privatskole er organiseret i Danmarks Private Skoler.26 muslimske friskoler er organiseret i Dansk Friskoleforening, som også er medlemsorganisation for et ukendt antal grundtvig-koldske friskoler samt mindst fire friskoler baseret på principper og studiemetoder, som L. Ron Hubbard, grundlæggeren af Scientology, står bag.
RELIGIØSE FRISKOLER INTERVIEW Undervisningsminister Merete Riisager mener, det er »forstemmende«, at et flertal af danskerne nu vil forbyde religiøse friskoler.
Onsdag et virvar af fagligheder og mennesker fra forskellige virksomheder holder til i det tidligere snedkeri på nørrebrogade 45 i København. 
De første erfaringer med samarbejdende virksomheder efter rammeudbud er høstet - en musketered holder sammen på de store kommunale skoleprojekter. 
Hvor bor du? »Jeg er jo faktisk flyttet ud af byen til 2900. Men ikke helt ud af byen, jeg bor lige ved Lyngbyvej. Jeg prøver at holde fast i, at jeg bor i København, og jeg kan stadig cykle til København. Herfra tager det 19 minutter ind til Torvehallerne«. Hvad kan du lide ved at bo i Hellerup? »At have en have. Jeg havde ellers svoret, at jeg aldrig skulle flytte ud af København.Men tilværelsen har ændret sig, og nu synes jeg, det er fedt at have en have.Og så må jeg også indrømme, at det er fedt at tisse i sin egen have. Det har højere værdi for mig, end jeg lige troede«.Hvad kan du ikke lide ved Hellerup? »Der er noget forbandet over postnummeret 2900, når jeg troede, der skulle stå 2200 på mit sygesikringskort resten af mit liv. Men så render jeg rundt i min Metallica-T-shirt for at give det hele lidt modspil«. Hvad savner du i dit kvarter? »Jeg savner en kiosk. Jeg savner at gå ned og lige købe noget et sted om aftenen.Altså Netto lukker jo først klokken 22, men det er bare ikke det samme. En tur i kiosken er en større kulturel oplevelse«. Hvor tager du hen for at høre musik? »Det kan lyde meget gammelt, men hvis det ikke er festivaler, kan jeg godt lide at høre jazz på Montmartre eller Jazzhouse.Og så er der ret mange sjove rock-og metalkoncerter i Pumpehuset«. Går du selv ud og ser comedyshows? »Nej, det gør jeg sgu ikke. Jeg har set flere comedyshows i udlandet end herhjemme.Det er ikke for at være snobbet, men jeg synes bare, det er sjovere. Der er nok bare flere talenter i udlandet«. Hvor går du i byen henne? »Meget på værtshuse. Jeg følger også meget efter Casper Christensen. Chateau Motel eller At Dolores, som nok er de steder, jeg har gået mest i byen de sidste par år. Jeg har gjort, hvad Casper Christensen gjorde«. Har du et stamsted? »Jeg har et fast sted, hvor jeg spiser med mine venner. Ved Røde Claus på Restaurant Gammel Mønt, hvor der er få retter, men store portioner«. Hvis du fik en stor pose penge, hvad ville du så forandre i byen? »Jeg ville plante nogle flere træer, nogle store træer. Både fordi jeg er lidt klimabevidst, men også fordi det bare kunne se fedt ud. Ligesom i Buenos Aires, hvor de har kæmpestore træer. Det ser så fedt ud. Vi kunne lave en hel thuja-allé ned gennem Gothersgade. Og gerne et stedsegrønt træ, så det er grønt hele året rundt«. Hvis du havde en bulldozer, hvad ville du så fjerne? »Jeg er ikke så glad for nybyggeri i det hele taget. Hvis jeg havde en bulldozer, kunne man starte med Ørestaden, men det ville fandeme tage lang tid. Det er ikke sådan, at jeg hader Ørestaden, men det ser så bankagtigt ud det hele. Jeg kan ikke forstå, at man ikke bygger som i gamle dage, men det er nok for dyrt«. Hvornår kan du blive allermest irriteret på København? »Myldretid. Hvis jeg er i bil. Jeg har på et tidspunkt brugt 40 minutter på at komme over Langebro. Det er for længe, synes jeg. Det værste er myldretid, når man skal hjem. Fuck at komme for sent på arbejde, men det er da virkelig nedtur at komme for sent hjem og bare være sig selv. At ens liv bare går med at sidde«. Hvad har København for meget af? »Metrobyggeri. Jeg kan ikke huske, hvordan Kgs. Nytorv ser ud. Måske viser det sig, at Kgs. Nytorv er pissegrimt, når det kommer frem igen. Man var jo et helt andet menneske, da metrobyggeriet startede«. Hvor i byen lugter der værst? »Jeg boede i en kort periode på Østerbro, og når der var fodboldkamp, var stykket fra Østerport til Parken bare et stort pissoir.Sådan noget druktis lugter jo hæsligt.Lige pludselig var urin et problem.Altså fremmed urin. Når det er i min egen have, kan jeg jo sagtens stå og strinte«. Hvor i byen dufter der bedst? »Nørrebrogade. Jeg kan virkelig godt lide lugten af shawarma«. Hvad kunne København lære af udlandet? »Det kunne være fedt, hvis butikkerne havde længere åbent. Det der med at rende rundt en søndag kl. 20.30 og shoppe.Det gad jeg virkelig godt. Jeg kan lide den der storby-metropol-stemning. Jeg kan godt lide, at det summer. Og det gør det bare mere, når man render rundt om aftenen. Det er bare fedt, når byer ikke rigtig går i seng«.tine.kirkensgaard@pol.dk .
Komiker Magnus Millang er lørdag vært for prisfesten Guldtuben, der hylder videoer på sociale medier. Og så er han ikke glad for lugten af druktis.
Det var ikke i København, Martin Zerlang tog sine første skridt. Barndommens byer var Nykøbing Falster, Taarbæk og ikke mindst Farum, hvor han voksede op bag gule parcelhusmursten og grøn ligusterhæk. Men i dag er København med de gamle, historiske bygninger og den nye havnefront hans by.Det har den på sin vis været siden 1980' erne, hvor den i dag 65-årige professor flyttede til hovedstaden, men Martin Zerlang har nok alligevel et særligt og i hvert fald mere dybtgående forhold til København end de fleste andre af hovedstadens indbyggere. København har nemlig været centrum for flere bøger, som professoren ved institut for kunst og kulturvidenskab på Københavns Universitet har skrevet.Det gælder ikke mindst den netop udkomne bog " Zoom København" om byens historie, der er skrevet i anledning af 850-året for København.Når der i disse dage tales om og fejres, at København fylder 850 år, hentyder det til, at hovedstaden ifølge Saxo blev grundlagt i 1167 af biskop Absalon. Ruinerne af Absalons borg ligger under Christiansborg Slot, og Slotsholmen er et godt billede på, hvordan byens historie stadig er med til at forme hovedstaden i dag, mener Martin Zerlang." Når du står på Christiansborg, ved du, at du står på et sted, der har været magtens centrum i mere end 800 år, og det giver ligesom en resonans.At grundlæggelsen startede der, er noget, der gennem tiden har spillet en rolle og også spiller en rolle i dag. Det nye Kongelige Bibliotek (Den Sorte Diamant, red.) ligger i dag på Slotsholmen, men det havde egentlig været mere logisk at bygge det på Ørestaden tæt ved universitetet, men der har den magnetisme, der er omkring Slotsholmen som adresse, været dragende og afgørende for placeringen.På den måde er Københavns historie stadig med til at lokalisere institutioner i dag," siger han.Ligesom magten har også troen gennem historien haften fast placering i København." Vor Frue Kirke har ligget midt i byen i over 800 år.Den oprindelige kirke er blevet brændt ned nogle gange gennem historien, men alligevel er kirken blevet ved med at ligge lige præcis dér.Det handler om, at kirken har skabt en kontinuitet i byen midt imellem alle forandringerne," siger professoren.For forandringer har der også været mange af i København gennem de sidste 850 år. Byens bygninger fungerer derfor som et vidnesbyrd om Københavns lange historie og forskellige perioder.For eksempel er det moderne gennembrud den dag i dag stadig repræsenteret gennem bygningerne, mener Martin Zerlang." Man forbinder det moderne gennembrud med videnskabernes og skolernes gennembrud, men man har næppe siden set mage til det kirkebyggeri, som man så i København i 1870' erne, 1880' erne og 1890' erne, hvor Sankt Matthæus Kirke og Sankt Jakobs Kirke blev opført.Det viser den kamp om sjælene, der var under det moderne gennembrud. Den udspillede sig ved, at man fra kirkelig side satsede på at bygge kirker og derigennem få etableret kirken som et modspil til den socialisme, man så i Københavns brokvarterer." " Byens pladser bliver kamppladser, hvor forskellige strømninger i det moderne gennembrud kappes om at få ordet. Hvis man tager Israels Plads, kan man i dag stadig se den gamle strid.Arbejderklassen er til stede i form af Arbejdernes Forsamlingsbygning, Indre Missions Bethesda ligger der, ligesom Natalie Zahles Skole, der må siges at repræsentere kvinderne som en faktor i kulturlivet.I enevældens København var ambitionen at få arkitekturen til at tale om det samme og udstråle orden, men under det moderne gennembrud viser arkitekturen de mange strømninger og muligheder," siger Martin Zerlang.Anden halvdel af det 19.århundrede er da også hans favoritperiode, hvis han skal vælge en.Det er her, at byen for alvor får vokseværk, og brokvartererne og forstæderne bliver vakt til live, ligesom Tivoli og Zoologisk Have åbner dørene, men det er nu hele den 850 år gamle historie, som stadig kan fornemmes i arkitekturen og byrummet i dag, der gør København til noget særligt, mener Martin Zerlang." Når livsstilsmagasiner kappes om at give København en topplacering blandt byer med højest livskvalitet, og når krydstogtskibe så gerne lægger til i København i dag, er det, fordi det er en by med historie. Man kan gå igennem flere århundreder på få hundrede meter. Det, tror jeg, er noget, man sagtens kan fornemme - uanset om man ved, at bygningerne er lavet af C. F. Hansen eller Arne Jacobsen. Bygninger taler til vores underbevidsthed." Særligt de sidste 25 år har Martin Zerlang oplevet hovedstaden rejse sig." Man har kunnet iagttage det, som er blevet kaldt Københavns genrejsning siden slutningen af 1980' erne. Vi har fået Ørestaden, metroen, byfornyelsen, nye kulturinstitutioner, og der er sket meget i brokvartererne, der er blevet attraktive, og hvor byen tidligere vendte industrihavnen med al dens industri ryggen, er havnen nu blevet en oplevelseshavn med opera, teater, flotte broer og bassiner, hvor man kan bade," siger Martin Zerlang.andersen@k.dk Fakta: Martin ZerlangFødt i 1952. Bor i København med sin hustru og yngste datter.Mag. art. i litteraturvidenskab og professor ved institut for kunst og kulturvidenskab på Københavns Universitet.Er forfatter til bogen " Zoom København", der netop er udkommet på Gads Forlag i samarbejde med Golden Days.
interview Danmarks hovedstad fylder i år 850 år. Professor og forfatter Martin Zerlang zoomer i den anledning i en ny bog ind på Københavns historie fra dens grundlæggelse frem til i dag. For Martin Zerlang er København ikke bare det sted, han kalder hjem, men en by, hvor bygningerne fortæller historier .
NEDRIVNING Regeringens tredje bandepakke skal finansieres med penge, der blandt andet skulle være gået til nedrivning af faldefærdige rønner i Udkantsdanmark.Der blev ellers afsat 136,1 mio. kroner til byfornyelse i 2017, men med forårets politiske aftale om Bandepakke III er der kun 41,3 mio.kroner tilbage i puljen.Det er skidt for nedrivningsbranchen, mener Jens Olesen, direktør i P. Olesen &amp; Sønner A/ S i Hovedgård ved Horsens.- Det er forkert, at man vælger at bruge penge på en bandepakke, når der rundt omkring i de små byer er et stort behov for at få ryddet ud i faldefærdige ejendomme.Man burde have fundet pengene til den bandepakke andre steder, siger han.Carsten Pedersen, sektionskonsulent i nedrivningssektionen i Dansk Byggeri kaldet det " kedeligt", at man på Christiansborg fjerner midler fra Byfornyelsespuljen.- Det er en politisk prioritering, men det er ikke hensigtsmæssigt, for behovet for byfornyelse er der, siger han.Samler støv i kommunerneDet er ikke kun bandepakken, der trækker penge fra nedrivningsområdet. I 2014 fik 66 kommuner tildelt penge til landsbyfornyelse, men i dag har kun 54 kommuner gjort brug af midlerne. Det fremgår af en opgørelse som Trafik-, Bygge-og Boligstyrelsen har lavet til Licitationen -Byggeriets Dagblad.I 2015 fik 64 af landets kommuner del i midlerne til landsbyfornyelse -59 kommuner har indtil nu brugt midlerne. I 2016 fik 45 kommuner penge til landsbyfornyelsen -kun 17 kommuner har brugt midlerne.Dermed ligger der en del penge ude i kommunerne og samler støv. Og det er skidt for især de nedrivningsvirksomheder, der holder til i Vestdanmark og som laver meget nedrivningsarbejde for statslige midler, mener Jels Olesen.Tilbage i puljen- Vi har generelt kun få opgaver, som er for puljemidler, men i det vestlige Danmark bliver de brugt meget, siger han.I Dansk Byggeri glæder Carsten Pedersen sig i stedet over, at så mange kommuner søger om byfornyelsesmidlerne.- Langt over halvdelen af landets kommuner søger om midlerne, og det er godt.Derudover viser tallene, at de fleste af de kommuner, der får tildelt midler bruger dem. De kommuner, der endnu ikke har brugt pengene, vil bruge dem hen ad vejen -ellers bør de gå tilbage i puljen, siger han.Det er forkert, at man vælger at bruge penge på en bandepakke, når der rundt omkring i de små byer er et stort behov for at få ryddet ud i faldefærdige ejendomme Jens Olesen, direktør i P. Olesen &amp; Sønner A/ S.Status på nedrivningspuljerneStatus for 2014-midlerne til Landsbyfornyelse: I 2014 var den statslige udgiftsrammer på sammenlagt 200 mio.kroner til 66 kommuner. Heraf er 181,4 mio. kroner pr. 14. august 2017 blevet udmøntet til konkrete projekter.Af de 66 kommuner, som fik tildelt midler i 2014, har 54 kommuner gjort brug af 2014-midler.Status for 2015-midlerne til Landsbyfornyelse: I 2015 var den statslige udgiftsrammer på sammenlagt 202 mio.kroner til 64 kommuner. Heraf er 138,6 mio. kroner pr. 14. august 2017 blevet udmøntet til konkrete projekter.Af de 64 kommuner, som fik tildelt midler i 2015, har 59 kommuner indtil nu gjort brug af 2015-midler.Status for 2016-midlerne til Landsbyfornyelse: I 2016 fik 45 kommuner tildelt 55,7 mio. kroner plus uforbrugte midler på 16,2 mio. kroner fra 2014-puljen. Af de sammenlagt 71,9 mio. kroner er 15 mio. kroner blevet udmøntet til konkrete projekter pr. 14. august 2017.Af de 45 kommuner, som fik del i puljen for 2016, har 17 kommuner indtil nu gjort brug af 2016-midler.Status for 2017-midlerne til Landsbyfornyelse: I marts 2017 blev 45 kommuner tildelt 56,3 mio. kroner plus uforbrugte midler på 1,1 mio. kroner fra 2014-puljen. Pr. 14. august 2017 har kommunerne udmøntet 1,4 mio. kroner af de sammenlagt 57,4 mio. kroner.Af de 45 kommuner, som fik del i puljen for 2017, har 4 kommuner indtil nu gjort brug af 2017-midler.
Byfornyelsespuljen er mere end halveret for 2017. Pengene skal i stedet bruges til at holde bandemedlemmer i fængslerne så længe som muligt. Skidt for nedrivningsbranchen, mener flere parter.
DET ER GÅET AMOK med bandekrigen i København og andre store byer i Danmark, hvor unge tabere uden for pædagogisk rækkevidde kæmper om ære, territorier og adgang til den lukrative narkohandel.Det holder mig ikke vågen om natten, at pushere og voldsforbrydere slår hinanden ihjel, men desværre har de taget deres opgør ud på gaden blandt fredelige mennesker, der i disse dage må leve med utryghed og angst for deres børns sikkerhed.FLERE END 25 SKUDEPISODER og et antal knivstikkerier er det blevet til alene i København siden juni måned, og selv om de færreste skud rammer noget som helst, står vi alligevel med uskyldige ofre, som den 39-årige mand, der forleden blev ramt af syv skud fra en forbipasserende bil.Hvis vi skræller den politiske fernis af udmeldingerne fra de ansvarlige politikere og den øverste politiledelse, står det klart, at politiet på nuværende tidspunkt ikke har ressourcerne til at sætte sig tungt nok på de skydegale bandemedlemmer.For første gang siden besættelsen har vi hørt en ledende politimand offentligt advare borgerne om, at han ikke er i stand til at beskytte unge mænd i visse dele af de københavnske brokvarterer efter mørkets frembrud. En rystende falliterklæring og et chokerende knæfald for de kriminelle bander, der på få måneder har vist os de reelle konsekvenser af de seneste års hårde besparelser inden for politiet.I MINE ØJNE er den eneste brugbare løsning på bandekonflikten flere betjente på gaderne nu. Politiet skal være til stede døgnet rundt på hvert eneste gadehjørne og hver en plads, hvor opgøret foregår. Det skal stå lysende klart for enhver, at de kriminelles storskrydende snak om territorier er fortid. Der findes kun ét territorium, og det er de lovlydige borgeres Danmark.Derfor giver det god mening, når forskellige politikere foreslår at trække et antal betjente fra grænsebevogtningen mod Tyskland til Aarhus, Odense og København for at hjælpe til med at kvæle den konflikt, der er kommet helt ud af kontrol.DET ER SVÆRT at få en klar melding fra politikerne om, hvor mange betjente der kan frigives ved den manøvre, men flere borgmestre har været ude og anslå tallet til ca. 200. Det er muligvis ikke mandskab nok, men det vil uden tvivl være en solid og hårdt tiltrængt saltvandsindsprøjtning til de hårdt pressede kolleger i bandeområderne.De seneste år har jeg flere gange krydset grænsen i bil fra Tyskland via Tønder uden at møde en eneste tolder eller betjent.Det er der ikke noget underligt i. Den 68 kilometer lange grænse har 20 formelle grænseovergange og et ukendt antal marker og enge, hvor enhver ornitolog eller mountainbike-entusiast pasfrit og muntert kan vade ind og ud af landet uden at forstyrre ordensmagten unødigt.DA DANMARK TILMED har 8750 km ubevogtet kystlinje og mere end 60 havne, er det umiddelbart svært at se, hvordan overførslen af de 200 betjente fra den sydlige grænse reelt truer nationens sikkerhed eller svækker værnet mod illegal indvandring og menneskehandel.Men i en tid, hvor EU's ydre grænser smuldrer, og der mangler politisk enighed om en fælles strategi og handlingsplan, kan vi naturligvis ikke bare lade stå til.Derfor er jeg tilhænger af en midlertidig løsning, hvor Forsvarets faste personel indgår i bevogtning og grænsekontrol i Sønderjylland, indtil bandekon-flikten er lukket ned. Det er ikke en optimal løsning, og grænsekontrol bør ideelt set varetages af toldere og politifolk uddannet til den opgave, ligesom vores soldater skal koncentrere sig om landets forsvar, og ordensmagten i byerne skal have styr på de kriminelle.Men Danmark er ikke en del af en ideel verden, og i en presset situation må vi arbejde med de muligheder, vi har, uden at spilde alt for meget tid på fagforeningstaktik og blokpolitiske udmeldinger.Politiet skal være til stede døgnet rundt på hvert eneste gadehjørne og hver en plads.

Politiet burde have været hurtigere på banen i en betændt del af København, inden bandekonflikten eskalerede. Sådan lyder meldingen fra Københavns overborgmester, Frank Jensen (S), efter flere dages debat om politiets indsats i den igangværende bandekonflikt.Allerede den 4. maj 2017 advarede overborgmesteren således skriftligt den nyudnævnte politidirektør i Københavns Politi Anne Tønnes om, at situationen omkring en folkeskole i Nordvest var så utryg, at politiet burde gribe ind. Få uger efter brevet blev den nuværende bandekonflikt for alvor udløst efter et brutalt skyderi ved præcis den samme skole. Og først herefter indførte politiet visitationszone.»Jeg er ikke ude på at kritisere politiet. Det drejer sig om at løse konflikten her og nu, og at vi alle står sammen om at få banderne ud af København,« siger Frank Jensen i dag om sagen og fortsætter: »Men det er klart, at jeg gerne havde set, at der var blevet reageret hurtigere.« Normalt sender overborgmesteren ikke breve til politiet, men situationen var så presserende, at politidirektøren dengang skulle have informationerne her og nu, siger Frank Jensen.Samtidig viser en aktindsigt i brevvekslingen, at flere borgere i Københavns Nordvestkvarter allerede i april før skyderierne følte sig utrygge på grund af den tiltagende handel med stoffer ved Tagensbo Skole.Men af et svar fra politidirektør Anne Tønnes i maj fremgår det, at politiet ikke kunne genkende det billede, som borgerne tegnede af »hashhandel på gadeplan i området«. Netop det svar fik overborgmester Frank Jensen til i samme uge igen at tage sagen op med politiets ledelse, fortæller han.Tre uger efter blev der affyret 8-10 skud ved skolen.Jan Andreasen, medlem af borgerrepræsentationen for Socialdemokratiet og opstillet i Bispebjerg, udtrykker i dag forundring over politidirektørens skriftlige reaktion tilbage i maj: »Jeg stiller mig uforstående over for det svar, politiet giver her. Jeg fik selv udpeget stederne, hvor der blev solgt hash, og hvor det endte med, at de skød i gaderne,« siger han.Det har ikke været muligt at få Københavns Politis ledelse til at stille op til et interview, men i en skriftlig kommentar fra stabschef John Vestergaard hedder det: »Københavns Politi har fulgt bandesituationen nøje gennem hele foråret og har reageret og afpasset vores indsats over for banderne.« INDLAND, side 6-7.matias.seidelin@jp.dk ida.n.espersen@jp.dk 
Notat viser, at politiet allerede i foråret blev advaret om problemer med utryghed og kriminalitet i en betændt del af København.
Det er en egoistisk handling at smøre Københavns parkeringsproblemer af på nabokommunerne, og fortsætter Københavns Kommune sit sololøb, hænger samarbejdet i en tynd tråd.Det er meldingen fra borgmestre i omegnskommunerne Herlev, Tårnby, Rødovre og Gentofte, efter teknik og miljøborgmester i København Morten Kabell (EL) har foreslået, at det i fremtiden skal koste penge at parkere i hele København i et forsøg på at sikre parkeringspladser og ren luft til københavnerne.Borgmestrene mener, at forslaget blot er det seneste eksempel på, at København er sig selv nærmest og kun vil samarbejdet, når københavnske behov tilgodeses. Hvis ikke, tøver hovedstaden ikke med at tørre problemet af på naboen, lyder kritikken.Ifølge de fire borgmestre vil Kabells forslag medføre, at Københavns parkeringsproblem bliver skubbet ud til nabokommunerne, så pendlere og besøgende fremover vil cirkulere rundt på villaveje i forsøget på at finde gratis parkering, ligesom miljøproblemet vil rykke med.»Det er en ny måde at lancere den betalingsring, som for fem år siden fik dødsstødet. Nu prøver Kabell igen at blokere for biler til sin egen by ved at eksportere de problemer, han mener at have af miljø-og bilmæssig karakter, til sine nabokommuner. Det er overhovedet ikke en måde at samarbejde på,« siger Gentoftes borgmester, Hans Toft (K), som har taget initiativ til at få en samlet dokumentation af konsekvenserne for de kommuner, der støder op til København.»Det her er ikke kommunalt selvstyre, men eksport af egne problemer til nabokommuner.Hvis ikke København selv kan indse det, må vi jo gå til centrale myndigheder, herunder Folketinget,« siger han.Borgmester i Rødovre Kommune Erik Nielsen (S) er enig i, at forslaget er et forsøg på at indføre en betalingsring ad bagvejen: »Det nytter ikke noget, at man forsøger at ødelægge det for omegnskommunerne. Vi har vores forpligtelser, og dem tager vi på os, men vi vil ikke overtage Københavns problemer.Rødovre har ingen interesse i at være parkeringsopland for københavnerne,« siger Erik Nielsen og bliver bakket op af sin kollega i Herlev: »Det er et relativt egoistisk forslag, og jeg har den holdning, at mennesker, som bor i Herlev, har samme værdi som mennesker, der bor i København. Konsekvensen af, at Københavns Kommune vil være stor på både erhverv og bosætning, er, at der følger trafik med, så det må København løse i stedet for at overlade problemet ved et stort erhvervsliv til os andre,« siger Thomas Gyldal Petersen (S).»Det er deres biler«Kritikken preller imidlertid af på teknik-og miljøborgmester Morten Kabell, som fastholder, at det er pendlere fra omegnskommunerne, som efterlader københavnerne uden parkeringspladser.»Grundlæggende er det deres biler og ikke københavnernes, der pendler ind. Så hvis nogen opfører sig egoistisk, så er det da alle omegnskommunerne.De skubber problemet ind til København ved at køre ind og holde parkeret på de københavnske veje, som vi skal betale for at vedligeholde,« siger Morten Kabell.Han foreslår derfor, at kommunerne slår sig sammen om at etablere park n' ride-anlæg rundt omkring i hele Storkøbenhavn ved knudepunkter og store S-togstationer, så pendlerne får et incitament til at bruge den kollektive trafik.Den idé bliver ikke dog mødt med tilfredshed af borgmestrene i omegnskommunerne, som alle slår en latter op, da Berlingske præsenterer Kabells samarbejdsmodel.»Så skulle Herlev gøres til parkeringsplads for hele Sjælland, der skal til København og arbejde? Nej tak, den opgave synes jeg, at Morten Kabell skal løse med de store indfaldsveje til København, så skal vi nok løse problemerne for de mennesker, som pendler til Herlev,« siger Thomas Gyldal Petersen (S).Heller ikke borgmester Hans Toft »tror sine egne ører«, når forslaget om nye parkeringsanlæg i omegnskommunerne bliver præsenteret som et regionalt samarbejde.»Når Kabell vil samarbejde med os om at etablere parkeringsanlæg ved eksempelvis Hellerup, Gentofte og Charlottenlund Station, svarer det til, at bødlen beder os om at bygge guillotinen selv. Han mener, at vi skal have det, København ikke selv vil have, og sådan bliver det ikke,« siger Hans Toft.Morten Kabell forstår ikke borgmestrenes modstand, men mener, at den indikerer, at omegnskommunerne slet ikke er interesserede i et samarbejde med København: »I dag har vi omkring 105.000 biler og 120.000 parkeringspladser, så vi har rigeligt med parkeringspladser til københavnernes egne biler. Jeg kan ikke se nogen grund til, at jeg skal belaste Københavns skatteydere med en million-eller milliardregning for at finde plads til biler fra omegnskommunerne, hvis omegnskommunerne ikke vil samarbejde om at finde løsninger,« siger Morten Kabell og fastslår, at han først og fremmest er valgt til at løse problemer for københavnerne.Hvorfor etablerer du ikke bare parkeringsanlæg i København? »Det handler om, at vi skal prøve at få bilerne holdt derude, hvor der er plads til dem, i stedet for at de skal køre igennem hele København for at parkere et sted.« Men omegnskommunerne oplever heller ikke at have plads til parkeringsanlæg?.Københavnsk egoismeBorgmestrene er ved at have opbrugt deres tålmodighed med Københavns Kommune, og i omegnskommunerne er Københavns solorytteri blevet et samtaleemne.»Der er ingen tvivl om, at det er noget, der bliver talt om. At København er begyndt at agere mere egoistisk, når det kan betale sig for kommunen, og i virkeligheden kun lægger op til det brede samarbejde, når det først og fremmest er til gavn for København,« siger Thomas Gyldal Petersen.Af samme grund har Tårnby Kommune valgt ikke at være en del af Greater Copenhagen, Hovedstadens Beredskab, Gate21 og andre foretagender, som skal styrke sammenholdet i regionen.Ifølge Tårnbys borgmester Henrik Zimoni (S) er erfaringen nemlig, at København sætter sig på det hele: »De siger, at de vil samarbejde om en masse ting, men der er ingen tvivl om, at det er København, som sætter præmisserne for meget af samarbejdet. Hver gang der kommer en ny overborgmester, fornemmer man, at vedkommende har fået opdraget, at nu skal vi prøve at få normaliseret forholdet til omegnskommunerne, men de plasker i hver gang,« siger Henrik Zimoni og opsummerer sin oplevelse af Københavns samarbejdsfilosofi: »Vi er de største, og derfor skal vi bestemme.« Rødovres borgmester mener, at faconen er sammenlignelig med den herremandsmentalitet, København tidligere var kendt for. Det er han ked af, for den står i vejen for, at kommunerne kan stå sammen om at få turister og erhvervsliv til hovedstadsområdet.»Det er »vi hersker, og så må I andre løbe efter« og »se os, vi er rigtigt dygtige inde i København«. Det skal de også være, det er Danmarks hovedstad, og vi bakker alle sammen op om den. Men det nytter ikke noget, at København lukker sig egoistisk om sig selv og så at sige kun åbner kommunegrænsen, når vi skal hjælpe dem,« siger Erik Nielsen.Hans Toft, der ligesom Erik Nielsen har været borgmester siden begyndelsen af 90erne, er enig.»Jeg har ikke i sinde at være fæstebonde i Frank Jensens og Morten Kabells herremandsmentalitet.Vi ser på flere forskellige områder, at København er ved at skifte karakter ledelses-og værdimæssigt til at være sig selv nok og kun have et samarbejde i munden, ikke i realiteten,« siger Hans Toft.En bekymrende tendens, synes borgmestrene: »Det er en uheldig udvikling, og hvis den griber om sig, og eksempelvis parkeringsforslaget bliver kørt i mål, så er vi som naboer nødt til at tage bestik af det og handle mere i fællesskab som modvægt til København,« siger Thomas Gyldal Petersen.I et skriftligt svar til Berlingske skriver overborgmester Frank Jensen (S), at han ikke deler Morten Kabells ønske om at indføre betalingszone i hele Københavns Kommune.Omvendt vil overborgmesteren ikke afvise at se på, om der er enkelte områder i byen, hvor det fremadrettet kunne give mening at inddrage betalingszonen. Det skal i så fald kun være på steder med konkrete parkeringsproblemer, fastslår Frank Jensen.perd@berlingske.dk Det er »vi hersker, og så må I andre løbe efter«. Erik Nielsen, borgmester i Rødovre.Fakta: Omegnskommuner frygter at overtage Københavns parkeringsproblemerHvis det skal koste penge at parkere i hele København, risikerer omegnskommunerne, at pendlere og besøgende fremover parkerer deres bil hos dem. Det er borgmestrene i Tårnby, Rødovre, Herlev og Gentofte ikke interesserede i.
Borgmestre fra Københavns omegns -kommuner nægter at være parkeringsopland for hovedstaden, som de mener bør løse sine egne problemer.
Flæskesteg med sprøde svær og en saftig and fyldt med søde æbler og svesker er noget, de fleste danskere forbinder med julehygge. Det er nemlig den traditionelle julemad ved de overfyldte borde til årets julefrokoster eller det, der bliver serveret omkring bordet den 24. december. Men for en lille - men dog voksende andel danskere - skal julens glæder ikke nødvendigvis findes i den sprøde julemedister.Derimod står den på kødfrie alternativer, som smager og dufter mindst lige så julet.Én af de danskere, der forbinder julen med andet end tunge måltider, er Neel Engholm, der har levet som veganer, siden hun var 19 år. Den 33-årige kok står bag Plant Food Catering samt det nyåbnede spisested Plant Power Food i København. I øjeblikket kokkererer hun utraditionelle julemenuer, for både cateringvirksomheden og spisecaféen er nemlig vegansk. Imidlertid lægger kokken og kvinden bag de veganske madtilbud ikke skjul på, at man skal bruge sin kreativitet for at finde frem til den helt rigtige veganske julemenu.»Vi serverer mad, der er baseret på nogle af de samme krydderier og smagsnuancer, som man forbinder med julen. Bl. a. har vi nøddepaté, ovnbagte svampe med rosmarin og en kanel-og kirsebærdessert på vores menukort,« siger Neel Engholm og forklarer, at der også inden for det veganske køkken findes juleklassikere: »En klassiker ved julebordet for mange veganere og vegetarer er nøddepaté. Risalamande kan man også let lave uden mælk, fordi man kan bruge rismælk i stedet. Der er ingen smagsforskel.Som veganer handler det om at skabe sine egne juletraditioner.«.Jul er duften af lun rødkålDen veganske kok understreger, at man som veganer eller vegetar sagtens kan spise med ved julebordet, fordi det meste af det tilbehør, der serveres ved julehøjtiden, faktisk er uden animalske produkter.»Der er en masse juleting, som er lækre, og egentlig kan man spise ret meget af den traditionelle julemad, selv om man ikke spiser kød. Der er jo både kartofler, rødkål og brunede kartofler.Og ikke mindst sovs, altså bare lavet uden fedt fra dyr. For mig er jul smagen og duften af lun rødkål,« siger Neel Engholm, der i mange år har arbejdet som konsulent hos forskellige restaurationer, hvor hun har skullet skubbe de mange menukort i en mere grøn retning.Derudover har Neel Engholm også kokkereret i flere grønne køkkener. Engang var det svært at finde veganske eller vegetariske måltider, hvis man ville spise ude, men inden for de seneste år har hun tydeligt mærket, at der er kommet flere vegetarer og veganere til. Det var også én af grundene til, at hun turde satse på sine madvirksomheder: »Danskere kan godt have en tendens til, at det kun kan være på én måde, når det kommer til mad. Men det er ved at ændre sig, for der kommer stille og roligt flere alternativer.«.Smæskesteg og lækonÉn af dem, der har ændret madvaner, er Sara Finken.For fire år siden besluttede hun sig for at gå uden om køledisken med kød. Trods sit fravalg har Finken de seneste fire juleaftener hygget sig mindst lige så meget, som hun altid har gjort.»Min familie syntes, det var lidt underligt og besværligt ved den første jul, men nu har de vænnet sig til, at jeg spiser noget andet end dem. De spiser både and og flæskesteg, mens jeg laver min egen mad, som jeg tager med og spiser sammen med alt det almindelige tilbehør,« siger Sara Finken og forklarer, hvad hendes julemenu består af: »I stedet for kød spiser jeg smæskesteg, som jeg laver hjemmefra. Smæskesteg er en fars af bl. a. vegetarisk chorizopølse i butterdej og med ristet tofu på toppen, så det smager lidt salt. Det er en ret, der tager tid, og som indeholder mange ingredienser. Derfor laver jeg den udelukkende til jul. Den smager rigtig godt og passer til det øvrige tilbehør, som man får juleaften. Det er virkelig noget særligt, så lige smæskestegen forbinder jeg med jul.« Efter en del år med det vegetariske køkken er der stadig få afsavn hos vegetaren.»Jeg kunne godt lide flæskesteg, men det er ikke noget, som jeg virkelig savner. Det eneste, jeg sommetider kan savne, er bacon. Men faktisk har jeg lige opdaget lækon. Det er rispapir, som man dypper i gærflager og soya. Det smager præcis, som jeg husker, at bacon smager,« siger Sara Finken og beskriver, at hun ved årets julefrokoster også kan finde på at tage lidt mad med selv.Her laver hun eksempelvis sin egen bønnepostej, og så spiser hun også æbleflæsk, men uden flæsk.E.For klimaet og miljøets skyldMed tiden har Sara Finkens familie vænnet sig til, at hun har ændret madvaner. Men der er stadig folk, der spørger til hendes fravalg af kød - særligt dem, hun ikke kender så godt.»Nogle driller mig lidt og kan finde på at sige, at jeg spiser dyrenes mad, men jeg stoppede faktisk med at spise kød, fordi jeg en dag kørte forbi en grisetransport på motorvejen. Jeg fik øjenkontakt med én af grisene, som stirrede lige på mig, og fra den dag af besluttede jeg mig for, at det skulle være slut med at spise kød,« siger Sara Finken, der i dag også har andre grunde end grisebasserne: »Der er også helbredsmæssige årsager, som spiller ind, og så går jeg samtidig rigtig meget op i miljøet. Når man spiser kød, belaster man naturen, f. eks. ved at forurene en masse.« Imidlertid går Sara Finken ikke op i andres madvaner. Dog ville hun ønske, at flere ville vælge kødet fra - om ikke andet så for klimaet og miljøets skyld.»Jeg er slet ikke fanatisk. Andre må spise, hvad de vil, og man må acceptere hinanden. Men for at jeg skal blive mæt, skal jeg f. eks. spise 100 gram kød, og før den ko, som jeg skal spise, bliver mæt, skal den spise et kilo soya. Som vegetar bliver jeg måske mæt af bare 100 gram soya, og oven i det belaster jeg ikke miljøet, fordi der ved kødproduktion bl. a. bliver fældet en masse regnskov, når der skal dyrkes så meget soya, som skal gives til dyrene. Det er da en tanke værd,« siger vegetaren.Julen er central i dansk madkulturSara Finkens tanker om hendes fravalg af kød er nogle af de helt typiske årsager til, at folk overgår til at spise vegetarisk eller vegansk, forklarer madsociolog og forsker ved Københavns Universitet Katherine O'Doherty Jensen.»Der er vidt forskellige grunde til at mennesker bliver vegetarer. Nogle gør det af ideologiske årsager, andre på grund af miljø, mens nogle tredje gør det på grund af dyrevelfærd eller på baggrund af sundhedsmæssige overvejelser. Det er særligt yngre kvinder, som vælger at spise vegetarisk eller vegansk. Kønsidentitet har en betydning, når det kommer til kød. Kød forbindes med noget maskulint, mens grønne alternativer forbindes med noget feminint,« siger hun.Madsociolog O'Doherty Jensen beskriver, at det er meget almindeligt, at man som veganer eller vegetar mærker et øget fokus på, at man spiser anderledes. Dette gør sig især gældende ved højtider som eksempelvis juleaften. Forklaringen er, at julemaden spiller en helt central rolle i den danske madkultur, og derfor kan det være svært at være vegetar eller veganer i julen.»Det er meget svært at være vegetar og veganer i julen. I Danmark er der en tendens til, at vi, når vi skal fejre noget, gerne vil spise og drikke det, som ligger højst i kostpyramiden, og her finder vi kødet. Derfor kan det for nogle være svært at deltage i julen. Nogle vegetarer og veganere forsøger ikke at tiltrække sig for meget opmærksomhed, fordi de ikke ønsker at der skal være fokus på, at de spiser anderledes,« siger Katherine O'Doherty Jensen og påpeger en anden ting, som kan gøre det svært for vegetarer og veganere i julen: »I Danmark har vi en høflighedskultur, som gør, at mange ikke helt kan affinde sig med, at man takker nej tak til det, som bliver serveret.Mange anser det simpelthen som en afvisning, hvis man ikke vil spise den mad, der er blevet lavet. Det gør det svært, når man ikke spiser kød.«.Efterspørger større acceptKatherine O'Doherty Jensen forklarer, at vi herhjemme endnu ikke har opnået en accept af, at nogle vælger at spise kødfrit. Derfor har vegetarer og veganere stadig vanskelige kår, både når det kommer til det sociale liv, men også når det gælder de tilbud, der er ude på landets mange restauranter.»Der er forholdsvis få vegetarrestauranter i Danmark. At der er så få, vidner om, at anerkendelsen af vegansk eller vegetarisk mad er på et lavt plan. I andre lande, som eksempelvis Storbritannien og Tyskland, er der en helt anden accept af, at man spiser anderledes,« siger hun.Én af dem, som også mener, at der kunne være en langt større forståelse for at vælge at spise vegansk eller vegetarisk er den veganske kok Neel Engholm. Hun peger på, at man burde tage mere hensyn til dem, som har valgt at leve et liv uden kød - også i højtiden: »Der burde være en større respekt omkring, at man spiser vegansk. Maden har ikke noget at gøre med det gode samvær, men alligevel flipper mange helt ud over, at man spiser anderledes.Det kan betyde, at julefreden ikke helt sænker sig, fordi traditionerne brydes, når der skal tænkes i nye baner. Det er ærgerligt, at der er dette fokus på, at man er til besvær.« Men selv om mere accept og respekt over for veganere og vegetarer er ét af Neel Engholms juleønsker, så tror madsociolog Katherine O'Doherty Jensen ikke, at danskernes holdning til det veganske og vegetariske køkken vil ændre sig lige nu og her. Det vil nemlig være en proces, der tager tid i et land som Danmark, fordi vi har så markant et fokus på kød.»I Danmark er kødet næsten altid i centrum.De fleste danske retter tager udgangspunkt i et større stykke kød. Det er tydeligt i den måde, vi navngiver retterne på, at det er kødet, der er den vigtigste ingrediens. Her er vi enormt udfordret, for vi bruger forskellige typer mad til at opretholde og fejre bestemte begivenheder. Jeg tror, at det med tiden bliver mere almindeligt, at man nedprioriterer kødet, men det er en proces, der kommer til at tage meget, meget lang tid,« siger Katherine O'Doherty Jensen. N.temasektion@jp.dk Danskere kan godt have en tendens til, at det kun kan være på én måde, når det kommer til mad. Men det er ved at ændre sig.Neel Engholm, vegansk kok Min familie syntes, det var lidt underligt og besværligt ved den første jul, men nu har de vænnet sig til, at jeg spiser noget andet end dem.Sara Finken, vegetar.Fakta: VEGETAR ELLER VEGANERVegetarer og veganere har én ting til fælles: De spiser ikke kød. Men så ophører lighederne også.Vegetarer lever primært af planteføde, hvilket vil sige frugt, grøntsager, korn, nødder, frø og bælgfrugter, mens de fleste vegetarer også spiser æg og mælkeprodukter.Omvendt forholder det sig med veganere, der udelukker alle former for animalske produkter og dermed ikke spiser eksempelvis ost eller honning. Også i andre sammenhænge er det almindeligt for veganere at undgå animalske produkter. Det kan eksempelvis være pels, skind og uld.
Flere og flere vælger at blive vegetarer eller veganere. Men hvad gør man, når juletraditionerne foreskriver, at man skal mæske sig i flæskesteg og and? Og findes der overhovedet festlige veganske alternativer til den danske julemiddag?
Det skulle være et litterært knudepunkt i København. Et tilholdssted for forfattere og læsere med skiftende udstillinger og gode arbejdspladser for de skrivende. Men økonomien bag københavnske Literaturhaus står ikke mål med ambitionerne.Faktisk er situationen nu så slem, at den kunstneriske ledelse har forladt huset efter kun 13 måneder på posten. Bygningens ejer, Poul Opstrup, har overtaget roret, indtil der er fundet en mere permanent løsning.»Alle andre literaturhuse får driftstøtte. Vi skal selv tjene pengene, så betingelserne er svære. Hvis du søger offentlige støtteordninger, kræver det enorme ressourcer, og typisk går pengene direkte til en forfatters løn. Andre gange skal støtten tilbagebetales, hvis arrangementet giver overskud,« forklarer Poul Opstrup, der købte Møllegades tidligere metodistkirke i 2005.Driften stod han selv for -indtil sidste efterår, hvor yngre kræfter etablerede en solidarisk andelsforening.Ariane Veiergang og Henny Hagerup ville satse på mere »samfundsvendte« og »mere politiske« arrangementer. Blandt deres tiltag var en seminarrække om mellemøstlig kunst og litteratur, der blandt andet kom ind på den moderne islamiske filosofisamt feminisme i egyptisk litteratur. Ifølge Poul Opstrup var arrangementerne en kunstnerisk succes. Til gengæld var de svære at tjene penge på.»Det er hele tiden et dilemma.Man ønsker at åbne danskernes øjne for det fremmede, men der går ikke op med det økonomiske,« siger Poul Opstrup, der nu leder efter en ny kunstnerisk ledelse, der også kan få pengene til at række.»Man skal nok være bedre til at søge om støtte, men derudover kan alle melde sig, Det er kun den binding, at det skal være et litteraturhus efter tysk forbillede, hvor der er tilbud til publikum.Derudover er der vide rammer,« siger Poul Opstrup, der ikke selv ønsker at være del af ledelsen.»Men Literaturhaus er mit livsværk, og jeg vil gerne hjælpe til fra kulissen. Alle andre steder får man flere litteraturhuse og ikke færre. Selvfølgelig skal der også ligge et i København«. I Dansk Forfatterforening håber næstformand, Kirsten Marthedal, at der findes en løsning.»Ltteraturens huse er kunstneriske mødesteder, der bidrager til en formidling af den kunstneriske nerve. Der er mange, der laver litterære arrangementer i dag, men i litteraturhusene kan tingene samle sig, så nye ideer og samarbejder kan opstå«. Det har ikke været muligt at få en kommentar fra Ariane Veiergang og Henny Hagerup.saal@berlingske.dk 
Dårlig økonomi præger det københavnske Literaturhaus. I weekenden sagde den kunstneriske ledelse op. Bygningens ejer har nu overtaget huset, indtil der er fundet en mere permanent løsning.
Se, her er en absolut stor anbefaling af at gå ind og se teaterstykket " Dikatoren".Det er simpelthen fremragende.Det er velvalgt af teateret at lade instruktør og dramatiker Nikolaj Cederholm opsætte den over 70-årige Chaplin-film, der er en af filmhistoriens største milepæle.De 10 minutters spontane stående bifald fra premierepublikum var lige i underkanten..Her er virkelig noget teater, der siger os noget, har et budskab og drager paralleller til historien, som vi kan lære af.RAP TIL DF Og TRuMPTruslen fra Donald Trump og diverse højreradikale politikere i Europa lurer i dag overalt.Med stykket advarer Chaplin - og nu teaterholdet - mod snigende racehad, grådighed, profitjag, tavshed overfor forfølgelse og rablende stormagts-vanvid. Centralt er kampen for en verden uden krig.Handlingen følger filmens, men opdaterer den med små rappe replikker, som rammer både Donald Trump og Dansk Folkeparti som små projektiler." Vi må forsvare vores ret til at spise grisekød", rabler diktator Hynkel - fremragende spillet af Olaf Johannessen - for i næste øjeblik at udtale, at " Jeg vil ikke globalisering".Lighederne er slående.Vi følger den lille jødiske barber, der vågner op efter 20 år med hukommelsestab. Det er til en ny og barsk virkelighed, hvor den fascistiske diktator Hynkel spiller badebold med verdensfreden og starter sin forfølgelse af anderledes tænkende og udseende.Men barberen, hans kæreste Hannah og deres venner tager kampen op mod Hynkel.Tilfældet vil dog, at barberen ligner Hynkel på en prik, og en dag bliver de to forvekslet.FLOT scENOgRAFIIsær første akt var i særklasse bedst. Smukt, sårbart og opfindsomt følger vi den snigende, snart åbenlyse racisme bryde frem i Tyskland og barberens og Hannahs modstand.Olaf Johannessen leverer en eminent præstation som barberen og Hynkel. Han har fanget Chaplins bevægelser og mimik på en prik.Kim Witzels scenografier i høj klasse. Alt klapper. Selv de mindste skridt uden om den drejende scene, er velvalgte og perfekt udført.Desuden er stykket hylende morsomt.ET FLAMMENDE OPRÅBDesværre begynder Hynkel og den besøgende diktator Napolini fra Spagetti (Benito Mussolini) i at tale engelsk sammen i starten af anden akt, hvilken kobler en del ikke-engelskkyndige blandt publikum fra. Og Søren Pilmarks italienske accent er for svag, så begyndelsen på anden akt kommer til at virke lidt rodet.Det får dog ikke helhedindtrykket af " Diktatoren" til at falme. Dette er simpelthen teater til tiden, et must at se. Dog kunne instruktør Nikolaj Cederholm have strammet barberens tale som den forvekslede Hynkel til sidst gevaldigt op.I Chaplins legendariske tale fra filmens slutning er der et flammende opråd til at skabe et samfund uden udbytning, krig og undertrykkelse.Uden at nævne ordet socialisme med et ord, lykkes det rent faktisk Chaplin at beskrive et sådant samfund.Men endnu en gang. Tag ind og se stykket.Du bliver ikke skuffet.Parallellen er tydelig. I vore dage kommer truslen fra Donald Trump og diverse højreradikale politikere i Europa.
TEATER Chaplins film " Diktatoren" fra 1940 er overraskende aktuel i Nørrebro Teaters opsætning. Vore dages Donald Trump og Dansk Folkepartis grisekøds-elskere får adskillige rammende stikpiller med på vejen.
Diktatoren' minder om humlebien.Den ved ikke, at den er for stor til at kunne flyve. På trods af forventningernes tyngdelov om det umulige i at omsætte Chaplins berømte politiske satirefilm fra 1940 til scenen løfter forestillingen sig, så komikken duver med rablende lethed og diskret bid i diktatorgalskaben. Præcis som i den mesterlige scene, hvor den lille diktator i al sit storhedsvanvid danser rundt med verden som en blå badebold.Hvor svær en opgave, teaterkoncertmester Nikolaj Cederholm og hans hold har fået løst med frodig inspiration og balstyrig fysisk præcision, blev tydeligt ved premieren, hvor starten midt i voldsom krigstummel og broget slapstick tværtom virkede leddeløs og uden retning.Så man kunne frygte, at det ville blive en tung omgang med filmens let kluntede dialog (det var Chaplins første talefilm) og slingrende historie om den lille vagabondbarber, der efter at have overlevet Første Verdenskrigs bataljer vender tilbage til sin jødiske ghetto ved opstarten til næste verdenskrig, hvor hans modpol, diktatoren heil-heil Hynkel, raser, regerer og rager til sig.Men alt falder i hak, så snart Olaf Johannessen træder i fokus i sin totalt fascinerende dobbeltrolle som diktator og barber.Som en skarpladt fanatisk hidsigprop kan hans lilleputtyran puste sig op med storsnakkende tirader om fædrelandet og samtidig være nådesløs småtskåren over for diverse menneskekryb omkring sig, om det så er jøder, brunetter eller hans uduelige stab af hundehoveder.Med mimetisk præcision kan Johannessen tilsvarende krybe ind i den chaplinske vagabondfigur og gøre den til sin egen - med tripperullende gang, arme som kyllingevinger og fuld af troskyldig undren over nazisoldaterne, som han som ghettoens uheldige helt ikke desto mindre gang på gang får slået omkuld med al sin tummelumske klumren rundt med stok, malerbøtter og andet godt.UTROLIGT, AT den slags stumfilmslapstick kan overføres til scenen med gakket løssluppenhed og hammermusikalsk timing. Latteren ruller gennem salen, sådan som de ni spillere hopper ind og ud af diverse roller med stumfilmens myldrende liv og ustyrlige tempo.Jesper Hyldegaard folder sig prægtigt ud som snart overlevelsesukuelig ghettojøde snart yppigt forførende tyranmadamme, Peter Zandersen kan som ingen anden gå bersærk i rødglødende neurose-strækmarch, mens Nikolai Dahl Hamiltons fascinerer med sin slebne sirlige Goebbels-figur, og Asbjørn Krogh Nissen styrer med vildt fanatikerblik og doven herrementalitet.Som eneste kvinde gør Julie Agnete Vang varm fyldest som barberens slagfærdige kæreste med bryster som kanonkugler, altid klar med stegepanden til at banke nazihundene omkuld.Løjerne bliver toppet af Olivier Anturnes som forrygende stumfilmpianist og meddigtende lydkunstner, mens scenografen Kim Witzel har sørget for en mobil platform midt på scenen, der kan hæves og sænkes og er fuld af åbninger og lemme, så den vilde jagt kan gå sin gang.MEN ER DET mere end sjov og løjer? Er der reelt bid i Hitler-hurlumhejet som andet end en uforpligtende parallel til nutidens magttyranner og forfølgelsen af ' de andre'? Her får Søren Pilmark som Il Duce Napolini en vigtig rolle, sådan som han pludselig dukker op i anden akt med romersk kappe, prangende ordener og en intimiderende overflod af kindkys. Han får sat diktatoren på plads som dén lille mand, han i grunden er.Krympet til dværgstørrelse står han til sidst og fisker, mens barberen til gengæld bliver løftet op - forvekslet med den virkelige diktator - for at holde en tale til masserne. Stor bliver lille, lille bliver ' stor'.Det er forestillingens etiske snarere end skarpt samfundspolitiske pointe med dobbeltfiguren: Diktator og barber er forbundne kar. Vi må selv sørge for at holde diktatoren i skak, i os selv og i samfundet.Barberen taler netop som den lille mand og til den lille mand - i os.De store ord om fred og fællesskab kunne godt emme af moralprædiken.Men netop, fordi ' Diktatoren' har bevæget sig så medrivende i de lette luftlag, bliver det et godt, tankevækkende sted at lande.monna.dithmer@pol.dk 
Det er sjove løjer, når Nikolaj Cederholm og hans gakkede hold går løs på Chaplins berømte politisk-satiriske film. Med stof til eftertanke.
Som den tredje friskole bliver Iqra Privatskole sat under statens skærpede tilsyn.I et brev til skolen, som BT har fået aktindsigt i, kræver tilsynet forklaringer på hele 22 forhold, heriblandt skolens forbindelse til den kontroversielle imam Shahid Mehdi.»Det er en alvorlig sag. Samlet set får vi en generel tvivl om, hvorvidt skolen lever op til lovens krav,« siger Susanne Clausen, vicedirektør i Styrelsen for Undervisning og Kvalitet.Sagen kommer i kølvandet på afsløringer om fem andre friskoler.S enest kunne BT torsdag afsløre, at Al Salam Skolen i Odense får tilbageholdt sit statslige tilskud, bl. a. på grund af kaos i økonomien, trykkede elever, og fordi tilsynet er i tvivl om, hvorvidt skolelederen behersker dansk.Kvinder selv skyld i voldtægtShahid Mehdi blev landskendt, da han i 2004 gav udtryk for, at kvinder selv er skyld i at blive voldtaget, hvis de ikke bærer tørklæde.Han var ifølge Berlingske ansat som viceleder på Iqra Privatskole indtil maj 2017, men han blev afskediget, efter avisen afslørede, at han i marts fik en dom for blotteri, og at han stod bag en hjemmeside med islamisk rådgivning.»Vi ser det som en bekymring, at Shahid Mehdi, som igennem en årrække har været en af lederne på skolen, samtidig står for en rådgivning på en hjemmeside, hvor han fraråder muslimer at være venner med ikke-muslimer, samt at kvinder skal være tildækkede og ikke bør arbejde som kassedamer,« siger Susanne Clausen, vicedirektør i styrelsen.Nu skal skolen redegøre for, hvordan skolen kunne undgå at kende til imamens holdninger.Mistanke om karaktersnydSamtidig skal skolen forklare sin tilknytning til daginstitutionen Børnehuset Jasmine, fordi Shahid Mehdi ifølge institutionens hjemmeside sidder i bestyrelsen.Styrelsen sætter børnehuset i forbindelse med skolen, fordi begge institutioner optræder sammen i en video på YouTube.Forbindelsen mellem skolen og børnehuset styrkes af, at skolens nuværende viceskoleleder, imamen Khalil Jaffar, også er en del af børnehusets bestyrelse.Iqra Privatskoles leder Omar Ahmed ønsker ifølge skolens sekretær ikke at udtale sig om sagen.På listen med 22 punkter, som skolen skal redegøre for, er der også mistanke om snyd med karakterer.Et punkt lyder, at skolen skal indsende dokumentation for samtlige skriftlige prøver i fem fag, efter styrelsen har fået et tip om snyd ved afgangsprøver.Desuden skal skolen forklare, hvorvidt et medlem af bestyrelsen har tilknytning til den islamistiske organisation Hizb ut-Tahrir.jani@bt.dk 

E n formulering om social kontrol i forslaget til delprogram om feminisme førte lørdag til voldsom debat på Enhedslistens årsmøde.I hovedbestyrelsens programforslag var der et afsnit, som beskrev, hvordan unge kvinder i nogle etniske minoritetsgrupper holdes under stærk negativ social kontrol af familie eller ægtefælle.Kontrollen kan omfatte alt fra fritidsaktiviteter, uddannelse, kæreste eller andet.Formuleringen vakte utilfredshed blandt mange delegerede.De argumenterede med, at social kontrol ikke hænger sammen med etnicitet, og at social kontrol også finder sted i etnisk danske familier.- Med den her formulering stigmatiserer vi de etniske minoritetsgrupper og glemmer de danske kvinder, som udsættes for social kontrol. Jeg har arbejdet i 22 år på institutionen Kvindeliv i Aarhus, med kvinder der havde psykiske og sociale problemer. Jeg har oplevet utallige problemer med social kontrol i etnisk danske familier, sagde for eksempel Lise Baastrup fra Randers.BERØRINGSANGST?For det andet synspunkt stod blandt andet folketingsmedlem Johanne Schmidt-Nielsen.- Det vil være et kæmpe svigt og udtryk for berøringsangst, hvis vi ikke tør tale om, at der er særlige problemer med social kontrol i nogle etniske minoritetsmiljøer, sagde hun.Efter fem timers debat med over 100 indlæg fra talerstolen og behandling af to forskellige programforslag inklusiv 89 ændringsforslag blev hovedbestyrelsens forslag til program vedtaget med ganske få stemmers flertal.Men der blev samtidig vedtaget et ændringsforslag, så formuleringen omkring social kontrol, blev ændret. Det betyder, at der i det vedtagne program ikke er en henvisning specifikt til etniske minoritetsmiljøer.I programmet defineres feminisme som en frigørelseskamp for lighed og mod undertrykkelse og diskrimination i forhold til køn, hudfarve, religion og seksualitet.KAOTISK PROCESFlere delegerede kritiserede, at diskrimination i forhold til mennesker med handicap ikke er nævnt i programmet.Forud for vedtagelsen af delprogrammet er gået et lidt kaotisk forløb, som blev kraftigt kritiseret af en række delegerede.Hovedbestyrelsen havde oprindeligt nedsat en arbejdsgruppe, der skulle arbejde med udkast til feminismeprogram.Da hovedbestyrelsen var uenig, i hvad gruppen nåede frem til, besluttede den at lave et andet forslag.I utilfredshed med den fremgangsmåde fastholdt en del af arbejdsgruppen sit eget forslag, der på årsmødet endte med at blive forkastet til fordel for hovedbestyrelsens forslag. Hovedbestyrelsens forslag fik 154 stemmer mod 143 stemmer til det alternative forslag.Mens mange delegerede udtrykte stor begejstring over, at Enhedslisten prioriterer diskussionen om feminisme, erklærede andre, at de ikke ser den debat som noget af det vigtigste i en situation med store sociale nedskæringer og behov for at opbygge en stærk bevægelse mod den nyliberalistiske offensiv.Et konkret resultat af debatten var et øget fokus på årsmødet med at sikre flere kvindelige kandidater til byråd og Folketinget. I dag er der kun 30 procent kvinder blandt Enhedslistens byrådsmedlemmer.FAKTA OM FEMINISMEPROGRAMEnhedslisten vedtager i disse år en række delprogrammer. Sidste år blev vedtaget et EU-program. I år et feminismeprogram, og næste år skal årsmødet diskutere forslag til miljøprogram.Hovedbestyrelsen nedsatte oprindeligt en arbejdsgruppe, der skulle lave forslag til feminismeprogram. Da man var uenig i det, gruppen nåede frem til, lavede hovedbestyrelsen sit eget programforslag.En del af arbejdsgruppen fastholdt sit eget forslag. Der var mange lighedspunkter på de to programmer. Den mest omdiskuterede forskel var en formulering om social kontrol hos nogle etniske minoriteter.
LIGESTILLING Enhedslistens årsmøde vedtog lørdag et feminismeprogram efter fem timers debat og behandling af 89 ændringsforslag. Det store stridspunkt var en formulering omkring social kontrol i etniske miljøer.
DR 2 19.15 I 2007 står København i flammer. Voldsomme gadekampe mellem politi og aktivister af Ungdomshuset bryder ud, da menigheden Faderhuset køber Jagtvej 69. Youtube og Facebook bliver for alvor en del af hverdagen, og på Christiansborg raser en hidsig debat om tørklæder, håndtryk og danske værdier. Se med i "Husker du... 2007". 

Alligevel hentes grundvand under Nørrebro i København. 

Hvem gider så fremover gå som lovlydig ung på Nørrebro? Side 35. 
SATIRE.
OPTRAPNING. Nu er også luftrummet inddraget i konflikten på Nørrebro. 

Bandekrigen på Nørrebro har skræmt boligkøbere væk Side 8-9.  

Mød »Årets Håb« : Fra ydre Nørrebro til det store lærred 10. 

Hunden bliver rystet godt og grundigt på ydre Nørrebro. 
 Mimersparken.
Guide til julefrokoster med stil og varme, stærke drikke plus cafekontrol fra helsehule på Nørrebro. 

'' Opfør jer ordentligt! Statsminister Lars Løkke Rasmussen, på Twitter, om urolighederne på Nørrebro. 

De autonome giver politiets opførsel skylden for urolighederne på Nørrebro i denne uge. Tegning: Roald Als

Mandag gik nørrebroere i fakkeloptog mod banderne på Nørrebro i København. Fakkeloptoget startede på Blågårds Plads og og sluttede på Den Røde Plads med taler. Natten til mandag blev en tilfældig mand ramt af skud i Mimersgade på Nørrebro.Siden den 13. juni 2017 har der været 26 skudepisoder i de københavnske bydele Nørrebro og Nordvest.

Efter sidste års manglende julepynt på Nørrebrogade, der førte til både Pegida-demonstration og voldelig moddemonstration, er der i år sikret julelys over gaden igen. Et støttebeløb fra Nørrebro Lokaludvalg og en indsamling iværksat af blandt andre Yildiz Akdogan har skaffet de ekstra midler, så Nørrebro her kan holde julefred. Julepynten bliver tændt næste weekend, fortæller formand for Nørrebro Handelsforening, Hans Mejlshede. ic. 
Julelys på gaden.
Portræt af Loyal to Familias leder, Shuaib Khan, der tirsdag kan være tilbage på Nørrebro. MODERNE TIDER / 10-12

Hele weekenden er der festival på Nørrebro. For sjette gang kan man opleve, hvad Nørrebro rent kulturelt har at byde på til »48 timer Festival«. Her er der masser af arrangementer for både børn og voksne. Man kan opleve bl. a. udstillinger, koncerter, workshops, gadefester og meget mere. Alt, hvad man kan opleve, udspringer af Nørrebros ildsjæles ideer og kærlighed til deres bydel. Mange af arrangementerne er gratis.Se hele programmet på 48timer.com.48 timer Festival Nørrebro Fredag kl. 17-søndag kl. 17
Festival.
Jeg føler mig ikke længere tryg, når jeg går på gaden i Københavns centrum, eller når jeg besøger familie på Nørrebro. Side 34. 
INTEGRATION.
2016 var et hårdt år for Nørrebro Bryghus, og nu må ejerne igen finde penge frem for at holde liv i bryggeriet.side 6.
TAL.
DOKUMENTAR Fra Jesus på korset til moderne påskefejring med familien. For en familie fra Nørrebro i København er påsken den vigtigste højtid på året. DR K kl. 20.00. 

Han trak sig i 2013 efter beskyldninger om misbrug af kommunale midler og social kontrol med områdets kvinder. Nu er Mohammed Aslam tilbage som beboerformand i ghettoen på Nørrebro. side 8. 
Nyheder.
14 dage er visitationszonen forlænget med på og omkring Nørrebro i København, oplyser Ritzau. Samtidig er zonen på Amager, hvor der har været ro, ophævet. 

" Jeg har i dag set tre fyre i landsholdstrøjer og en enkelt i en T-shirt med teksten: ' Loyal To Familiepizza'.Nørrebro er ikke helt tabt." RASMUS ELMELUND, JOURNALIST.

Kirke&amp;Tro: Justitsministeren fordømmer udtalelser fra den kontroversielle imam Mundhir Abdallah, der påny har været i Nørrebro-moské med hadefulde ytringer om jøder og Vesten side 4. 

DRAMA-MINISERIE Året er 1967. På Nørrebro fjernes de to brødre, der tages fra deres syge mor og anbringes på børnehjemmet Gudbjerg. TV 2 20.00. 

Politikens debatredaktion har givet forfatter Halfdan Pisket frie tøjler til at lave en tegneserie i anledningen af tiåret for rydningen af Ungdomshuset på Nørrebro i København. 

Komedien »Revisoren« med Thure Lindhardt i hovedrollen på Nørrebro Teater skal ses for skuespillernes skyld. »Sikke de kan,« skriver Berlingskes Jakob Steen Olsen. S. 11. 
B.
Det imponerer mig til stadighed, at der er den energi og kraft på Nørrebro.Hver eneste gang, der har fundet et skyderi sted, møder en gruppe beboere op. Side 34.
KRIMINALITET.
»Sad nøglen bare i?«. »Nej, den stod bare tændt. Sygt luksus!«. »Vildt nok«. »Ja, underholdning på Nørrebro! Vil du ha' en Oreo?«. 

11 restauranter, 5 nye på vej, 120.000 gæster om året alene på Vesterbrogade, 1 nyåbnet restaurant på Nørrebro, og den anmelder vi til kun 1 hjerte IBYEN Side 6.

LIVSSTILSMAGASIN Mia og Eduardo, der bor på Nørrebro, og efter at de har fået sønnen Marco, drømmer de om at komme ud af byen. TV 2 20.00. 

HER BOR DEN KREATIVE ELITE I MOSKVA MYTER OG SANDHEDER OM ONANI HJEMMELAVET GLØGG OG ÆBLESKIVERFødt i Thailand, opvokset i Vestjylland og michelinkok på Nørrebro.

Nørrebro. Med bandekrige, visitationszoner og narko har Nørrebro haft sit at slås med den senere tid. Så meget, at formanden for Nye Borgerlige, Pernille Vermund, forleden erklærede, at hele bydelen var »tabt«. Nørrebro kan dog trøste sig med at have gennemlevet og overlevet mange kriser og kampe, så mon ikke også det går denne gang? I al fald kan Nørrebro glæde sig over, at en af dem, der har bedst indsigt i bydelens multikulturelle arv, er blevet forfremmet. Garbi Schmidt, hvis disputats handler om Nørrebros indvandringshistorie, er blevet fast professor på kultur-og sprogmødestudier på RUC. Måske kan hun være med til at kaste lidt historisk lys over bydelens udfordringer - og skabe håb om, at de kan overvindes, og at kulturmøder kan være positive. marcus.rubin@pol.dk 

Dansk Folkeparti var i går ude med kritik af de mobile politistationer, der opererer på Nørrebro som redskab i kampen mod banderne.Retsordfører for Dansk Folkeparti Peter Kofod Poulsen kalder det en nødløsning.- Man er i hvert fald naiv, hvis man forestiller sig, at Søren Papes autocamper på Nørrebro kommer til at dæmme op for alle de her problemer, siger han.

København udvikler sig i rivende fart, men det er oftest prestigebyggerier og stigende boligpriser, vi hører om. Derfor vil jeg gerne med, når »Ghetto Tours« på søndag viser rundt i Haraldsgadekvarteret (Tagensvej, Rovsingsgade, Ragnhildgade og Haraldsgade) på Ydre Nørrebro. Ghetto Tours er et socialøkonomisk iværksætterprojekt startet af unge, som bor i udsatte boligområder på Ydre Nørrebro, og som ønsker at være med til at give et nuanceret billede af den del af Nørrebro.Derfor er det dem, der viser rundt i deres bydel og fortæller om hverdagen i kvarteret. Gratis. LÆs mere på hjemmesiden noerrebrolokaludvalg.kk.dk.
Byvandring.
Københavns Politi forlænger de to visitationszoner i hovedstaden til den 14. september, oplyste politiet i går, hvor fristen for en forlængelse udløb.Den ene zone omfatter et stort område omkring Nørrebro, i Nordvest og Brønshøj, mens den anden zone ligger på Amager. Især Nørrebro har hele sommeren været præget af en lang række skyderier, der har relation til en konflikt mellem banden Loyal to Familia og en gruppering i området omkring Mjølnerparken.De mange skyderier betød, at visitationszonen blev oprettet den 20. juli/ ritzau/.
kort nyt.
Kan du forestille dig noget mere ødelæggende, end at din dagbog bliver læst op for et publikum, der slår sig på lårene af grin? Det er den slags, mareridt er gjort af. På Nørrebro Teater læser dagbogsskribenterne sgu selv op, når En pinlig affære endnu engang serverer hjertessmerteberetninger fra levede teenageliv. Hvis man har brug for at forstå sin teenager - og det har man, så er det et rigtig godt sted at starte.' En pinlig affære', Nørrebro Teater, København, 4. marts klokken 20.

Borgere på Nørrebro mødtes i går un der parolen ' Vi tager gaderne tilbage' i en protest mod den verserende bandekrig.I går eftermiddag samlede borgere på Nørrebro sig i protest mod den aktuelle bandekonflikt. Borgerinitiativet ' Vi tager gaderne tilbage' bød på kaffe og kage og samlede de lokale i en protest mod de skræmmende skyderier, som banders krig i byens gader har forårsaget i de seneste par måneder.»Det er utroligt, man ikke mere kan være tryg på Nørrebro,« siger Samah Ahmad, der sammen med sine søstre i går var taget til demonstration imod banderne på Nørrebro i København.Så sent som lørdag aften blev to uskyldige unge mænd helt tilfældige ofre for bandemedlemmers kugler. De meldes uden for livsfare, men måtte have livreddende behandling.Det er tredje gang inden for kort tid, at personer uden for bandemiljøet rammes, og nu har flere af beboerne fået nok.Overvejer at flytteJon Capoul har boet på Nørrebro i København et års tid, men nu er han begyndt at tænke på at flytte igen.»Børnene bliver større med tiden, og så skal vi på en eller anden måde tage stilling til, om vi skal bo her mere eller finde et andet sted,« forklarer han.Er det på grund af bandekonflikten, at du har de tanker? »Jeg tror, det er en iagttagelse, der bygger på flere ting. Det er helhedsbilledet af det hårde miljø på Nørrebro, der gør det,« siger Jon Capoul.For voldsomt og for ofte»Vi er ved at have fået nok - det er for voldsomt, det er for ofte,« siger Terje Bech, talsmand for borgerinitiativet ' Vi tager gaderne tilbage', til Ritzau.»Nørrebro må ikke bare ende som en lillebitte myresti, man skal sno sig igennem for ikke at komme igennem de steder, hvor man er bange for at gå,« siger Terje Bech.Han har ikke selv oplevet noget ubehageligt i forbindelse med skyderierne, men han er dog betænkelig ved at færdes nogle steder på Nørrebro, når natten er faldet på.past@bt.dk 

Skudepisoder: Efter flere skudepisoder på Nørrebro har politiet forlænget den visitationszone, der har været gældende siden 20.juli. Nu vil visitationszonen gælde indtil torsdag 17. august kl. 12. Visitationszonen blev oprettet i et område omkring Nørrebro, Husum, Brønshøj og Tingbjerg. Den bliver nu udvidet til også at gælde et lille område omkring Ryparken Station, hvor der har været et skyderi.Politiet oprettede visitationszonen som svar på, at der i en periode havde været flere skyderier og knivstikkerier i området.Skudepisoderne er efterfølgende fortsat på trods af visitationszonen/ ritzau/.

Visitationszonen på og omkring Nørrebro i København, der udløb i går, er forlænget frem til 28.september. Visitationszonen på Amager, der ophørte ved middagstid i går, bliver ikke forlænget.Politiet har flere gange fundet knive, slagog skydevåben ved visitationer og ransagninger på Nørrebro. Derfor er visitationszonen forlænget endnu en gang. På Amager har politiet derimod ikke fundet våben de seneste 14 dage eller haft episoder. Derfor er visitationszonen der ikke forlænget.

Bandekonflikt. Der har ikke været skyderier i København den seneste tid. Derfor forlænger Københavns Politi ikke visitationszonen, som udløb torsdag klokken 12. Visitationszonen har eksisteret siden 20. juli på Nørrebro og i Nordvest og blev oprettet på grund af sommerens og efterårets mange banderelaterede skyderier i de københavnske gader. Ophævelsen af visitationszonen betyder dog ikke, at politiet ikke længere må visitere. Politiet planlægger ligeledes at fortsætte med den øgede opmærksomhed på Nørrebro med ekstra politi på gaden.Ritzau.

Dansk Folkeparti var i går ude med kritik af de mobile politistationer, der opererer på Nørrebro som redskab i kampen mod banderne.Retsordfører for Dansk Folkeparti Peter Kofod Poulsen kalder det en nødløsning.»Man er i hvert fald naiv, hvis man forestiller sig, at Søren Papes autocamper på Nørrebro kommer til at dæmme op for alle de her problemer,« siger han.Tillidsmænd i Københavns Politi udtalte i går til Jyllands-Posten, at Pape overhører politifaglige vurderinger i forhold til bandekonflikten ved at bruge mobile politistationer/ ritzau/.

I en stor koordineret aktion mod bandemiljøet anholdt politiet i går 16 personer, der har tæt relation til eller er medlem af en bande på Indre Nørrebro i København. Det oplyste politiinspektør Fleming Madsen fra Særlig Efterforskning Øst. Senere blev yderligere én anholdt. Politiet har ransaget 36 adresser.Banden Loyal To Familia holder til på Indre Nørrebro, men Flemming Madsen vil ikke bekræfte, om aktionen har været rettet mod den. 12 af de 17 anholdte skal i dag i grundlovsforhør/ ritzau/.
kort nyt.
Dragørturen onsdag 2.8.Opsamlingssteder: Energicenter Voldparken kl. 9.00. Hjemkomst kl. 16.00 Nørrebro Bycenter kl. 9.20. Hjemkomst kl. 15.40 Prismen i Holmbladsgade kl. 9.40. Hjemkomst kl. 15.20 Husk madpakke og badetøj! Børn med særlig billet til Forfatterværksted møder Vanløse Kulturhus kl. 9.00 GJF. dk Giro: 8028702.

" Qatar har lige åbnet en salafistisk/ wahabistisk moské med plads til 2000 mennesker i Malmø. Mon ikke der vil blive prædiket på nogenlunde samme måde som i Farukmoskéen på Nørrebro?" HENRIK DAHL, FOLKETINGSMEDLEM FOR LIBERAL ALLIANCE. 

Københavns Politi vurderer i en ny redegørelse, at banden Loyal to Familia har indtaget hele anden sal af Folkets Hus på Nørrebro. Politiet anbefaler politikerne, at huset ikke fortsætter som hidtil.NYHEDER. 15.

Berlingske trompeterer på forsiden: ' Vermund tog til Nørrebro og endte i et skænderi.' Ja, selvfølgelig gjorde Nye Borgerliges formand det. Hva' ellers? Pernilles eneste formål med at invadere den belastede bydel var at lave endnu mere rav i den. 

DOK.-SERIE Mød en gruppe håndværkere, der ikke er ligesom alle de andre. På Nørrebro har de sammen et byggefirma, hvor alle er chefer og hvor de alle tjener det samme. DR1 20.30. 

Oversigt over pensionskassernes seneste hotelinvesteringer: ... Askjær 

Håndværkerydelser til Greve Kommune, byggeri af Apple i Kassø i Aabenraa Kommune, etablering af fjernkøling til Rigshospitalet i København, etablering af transfer fra Cityringens metrostation til Nørrebro Station, etablering af parkeringspladser ved Arena Syd i Kolding Kommune, levering af en el-truck til Erhvervsakademiet Lillebælt mv. 

Der er pladsmangel på københavnske skoler - særligt på Nørrebro. Det skyldes en stor tilgang af nye elever.En af de modeller, Københavns Kommune arbejder med som en løsning på problemet, er såkaldte udeskoler, hvor eleverne undervises udendørs.»Usselt«, mener Jakob Næsager (K).NYHEDER. 14.

'Opfør jer ordentligt!' Statsminister Lars Løkke Rasmussen på Twitter om urolighederne på Nørrebro.Det er virkelig godt sagt af vores store leder. Men vi bliver nok nødt til også at replicere: Tak, og i lige måde, Lars.

1 Blog: Donald Trump - en status 2JP mener: De sparker fortsat til ska ? edyrene 3 Blog: Kære DF'ere. Fyr nu Thulesen Dahl. Han er ligeglad med Danmark 4Blog: Endnu en islamist skal holde foredrag på Nørrebro 5 Kronik: Kina vil ikke overtage USA's lederrolle. 

Mitzi Håkansson, 33 år, er ansat som projektleder og kommunikationsansvarlig for murerentreprenørvirksomheden Stenklints renoveringsprojekt af 400 lejligheder på det ydre Nørrebro.Mitzi blev i 2011 cand.comm. fra Roskilde Universitet og har tidligere arbejdet med kommunikation hos Egon Olsen.
NAVNE.
Vellidt af bumser og bisser på Nørrebro og blev som pensionist mentor for unge kriminelle. Var præst i Rold og Vebbestrup nord for Hobro og herefter i Vemmelev og Hemmeshøj mellem Korsør og Slagelse, inden han i juni 1980 kom til København som sognepræst ved Skt. Johannes Kirke. 

Gør jævnligt en indsats for at glæde dig selv og andre.Gør altid dit bedste for at prøve at forstå andre.Vær åben over for nye indtryk og nysgerrig på verden.Jesper Pøhler, 28 år, Nørrebro, kommunikatør og filosof.bagsiden@k.dk 
Meningen med livet må være at prøve at forstå andre og glæde dem, skriver læser Jesper Pøhler.
Kontanthjælpsloftet og gensidig forsørgerpligt har gjort de svage familier på Nørrebro svagere. De pressede familier skaber sårbare unge. Lige noget for banderne. Så jo mere familierne er presset økonomisk, jo flere bliver medlem af en bande. CARL-MAR MØLLER, PAR, SEXOLOG OG PSYKOTERAPEUT SKOLEN, KOKKEDAL. 

Banden Loyal to Familia (LTF) har indtaget Sigynsgade på Ydre Nørrebro i København.Beboerne oplever, at lovløsheden breder sig med trusler, afpresning og ødelæggelser i gaden. En socialdemokratisk politiker kalder situationen »voldsomt højspændt«. Politiet varsler »massive visitationer«. NYHEDER. 04.

Den muslimske friskole Iqra Privatskole på Nørrebro i København står til at miste sit statstilskud, der sidste år var på 21,7 millioner kroner. Det skriver BT og Berlingske.Skolen har været under såkaldt skærpet tilsyn siden september.

Privat 28 år, bor på Nørrebro. 

Singularity University blev startet i 2008 af Ray Kurzweil og Peter Diamandis. 

Søndag løber op mod 25.000 mennesker gennem Københavns gader i Copenhagen Half Marathon, og når der nu alligevel er lukket for trafik, kan man jo lige så godt benytte muligheden og afholde bilfri søndag. Det gør man på Nørrebrogade, hvor hele gaden er afspærret for trafik i tidsrummet kl. 14-19. Her arrangerer Nørrebro Lokaludvalg og Kultur N en dag med oplevelser for store og små. Her kan man deltage i en lang række sjove ting, bl.a. politikerdebatter, kridtmaling, fodbold, kampsport og leg. Langs den gule kirkegårdsmur på Nørrebrogade inviterer Nørrebro Lokaludvalg til debat over en bid mad og god musik. Her kan man deltage i debatter om Nørrebro. Første debat starter kl. 14.30. Her debateres bl.a. Folkeskolen og hvilken rolle den spiller i lokalområdet? Dagens program på gaden byder på masser af oplevelser både for børn og voksne, hvor man altså ikke behøver at frygte fartbøller. Der er meget at vælge imellem, men bl.a. kan man opleve Taekwondo, Madklub, Søndag løber op mod 25.000 mennesker gennem Københavns gader i Copenhagen Half Marathon, og når der nu alligevel er lukket for trafik, kan man jo lige så godt benytte muligheden og afholde bilfri søndag. Det gør man på Nørrebrogade, hvor hele gaden er afspærret for trafik i tidsrummet kl. 14-19. Her arrangerer Nørrebro Lokaludvalg og Kultur N en dag med oplevelser for store og små. Her kan man deltage i en lang række sjove ting, bl.a. politikerdebatter, kridtmaling, fodbold, kampsport og leg. Langs den gule kirkegårdsmur på Nørrebrogade inviterer Nørrebro Lokaludvalg til debat over en bid mad og god musik. Her kan man deltage i debatter om Nørrebro. Første debat starter kl. 14.30. Her debateres bl.a. Folkeskolen og hvilken rolle den spiller i lokalområdet? Dagens program på gaden byder på masser af oplevelser både for børn og voksne, hvor man altså ikke behøver at frygte fartbøller. Der er meget at vælge imellem, men bl.a. kan man opleve Taekwondo, Madklub, Søndag løber op mod 25.000 mennesker gennem Københavns gader i Copenhagen Half Marathon, og når der nu alligevel er lukket for trafik, kan man jo lige så godt benytte muligheden og afholde bilfri søndag. Det gør man på Nørrebrogade, hvor hele gaden er afspærret for trafik i tidsrummet kl. 14-19. Her arrangerer Nørrebro Lokaludvalg og Kultur N en dag med oplevelser for store og små. Her kan man deltage i en lang række sjove ting, bl.a. politikerdebatter, kridtmaling, fodbold, kampsport og leg. Langs den gule kirkegårdsmur på Nørrebrogade inviterer Nørrebro Lokaludvalg til debat over en bid mad og god musik. Her kan man deltage i debatter om Nørrebro. Første debat starter kl. 14.30. Her debateres bl.a. Folkeskolen og hvilken rolle den spiller i lokalområdet? Dagens program på gaden byder på masser af oplevelser både for børn og voksne, hvor man altså ikke behøver at frygte fartbøller. Der er meget at vælge imellem, men bl.a. kan man opleve Taekwondo, Madklub, dans og meget meget mere. Bilfri Søndag Nørrebrogade Søndag kl. 14-19 
Ingen trafik.
Pelle Jarmer (S), tidligere socialborgmester i København, er død, 81 år. Det skriver Berlingske.Mange vil måske huske Pelle Jarmer for at få lukket og ryddet " Byggeren" - en brugerdrevet legeplads - på Nørrebro i København i 1980.Legepladsen skulle ofres for plads til et socialt boligbyggeri, men det var befolkningen på Nørrebro ikke enig i. Det endte i 1978 i sammenstød mellem borgere og 300 betjente, da kommunen første gang forsøgte at rydde stedet.Rydningen endte i vold, hærværk og tumult. Pelle Jarmer sad i Københavns Borgerrepræsentation i 27 år sammenlagt fra 1962 til 1989/ ritzau/.
kort nyt.
Aktion: I en koordineret aktion mod bandemiljøet anholdt politiet tirsdag 17 personer, der har en tæt relation til eller er medlem af en bande på Indre Nørrebro i København.Det oplyser politiinspektør Flemming Madsen fra Særlig Efterforskning Øst.Politiet har ligeledes ransaget 36 adresser på Sjælland og i Jylland.Politiaktionen blev iværksat tirsdag morgen.Flemming Madsen fortæller, at aktionen retter sig mod en bande på Indre Nørrebro.Om det er Loyal To Familia, ønsker han ikke at kommentere.12 af 17 personer skal fremstilles i et grundlovsforhør onsdag.Flere af de anholdte personer har på forskellig vis været involveret i sagerne om skud og vold, som har foregået i bandekonflikten./Ritzau/

Drikkevandet skal fremover tjekkes for rester af sprøjtemidlet chloridazon.Det sker efter fund af midlet hos flere vandværker landet over, blandt andet i Odense, Esbjerg og Slagelse. Forekomsten af sprøjtemidlet har ført til midlertidig lukning af flere vandboringer.Københavns Politi har forlænget de to visitationszoner i hovedstaden til 14. september. Den ene zone omfatter et område omkring Nørrebro, i Nordvest og Brønshøj, mens den anden zone ligger på Amager. Især Nørrebro har været præget af en lang række skyderier, der har relation til bandekonflikt.Natten til onsdag forsvandt en belgisk bus på Vesterbro i København.Politiet beder derfor offentligheden om hjælp til at finde den efterlyste bus, skriver Københavns Politi på Twitter.

Øl brygget på malt gødet af urin fra Roskilde Festivals gæster er det nye hit fra Nørrebro Bryghus.Bryggeriet har produceret 50.000 flasker af den nye øl, som kaldes Pisner.' Udfordringen for os har været, at vi kun har kunnet bruge det malt, som er blevet gødet med festivalurinen', lyder det fra bryggeridirektør Henrik Vang, som er tæt på at kunne melde udsolgt.Slyngelstuen er ikke sart, når det gælder øl. For at sige det mildt. Men vi må nok indrømme, at urin-øllen udfordrer vores æstetiske sans.Hvis Nørrebro Bryghus venligst påtænker at skænke os en kasse øl til prøvesmagning, vil vi nok foretrække et andet mærke.

Stjernedrys: Michelin-guiden er udkommet for første gang i Bangkok, og det er med godt nyt til to danske restauranter.Sra Bua by Kiin Kiin, der er søsterrestaurant til Kiin Kiin på Nørrebro i København, samt Upstairs at Mikkeller, der har ølmanden Mikkel Borg Bjergsø som en af bagmændene, har begge fået en Michelin-stjerne. Kiin Kiin har, som den eneste thairestaurant i verden, allerede en stjerne på Nørrebro-adressen, og meddelelsen om de nye stjerner er naturligvis blevet modtaget med stor jubel. For den succesrige Mikkel Borg Bjergsø er det første Michelin-stjerne i hatten.

Et skyderi i Mjølnerparken på Nørrebro i København i går eftermiddags kostede en 22-årig mand livet. Det oplyser Københavns Politi. " Afdøde er kendt af politiet og tidligere truffet i selskab med den lokale bandegruppering," skriver politiet på Twitter. En 19-årig mand blev desuden ramt af et strejfskud. Hans skader har ikke krævet behandling ifølge Københavns Politi. De første meldinger lød, at gerningsmændene var to personer, der kom kørende på en knallert eller scooter.Efter skyderiet flygtede de mod Tagensvej. Der var senest skyderi i København onsdag aften på Griffenfeldsgade ved Folkets Park på Nørrebro. Her blev en 25-årig mand med banderelationer ramt af et skud/ ritzau/.

I København bliver lejligheder med to værelser solgt 18 pct. hurtigere end større lejligheder. 

En anonym etnisk dansker, der konverterede til islam for 10 år siden, gik på talerstolen under en demonstration på Den Røde Plads på Nørrebro: »Jeg går med niquab og adidas sko,« sagde hun blandt andet til de flere hundrede utilfredse borgere, som var mødt op for at vise deres utilfredshed mod et muligt maskeringsforbud. 

I de ti år, der er gået (siden rydningen af Ungdomshuset på Nørrebro, red.), har min generation lidt under, at de tidligere generationers rebeller har siddet og tjent kassen på boligmarkedet, så vi nu har en situation, hvor de fleste unge er blevet rodløse, prekære seriefremlejere, alt imens flere og flere fristeder bliver afkrævet at se pænere og pænere ud Caspar Eric, forfatter.I Information.

Hvor er det dog en forkælet ungdom, der demonstrerede på Nørrebro. De smadrer vinduer og ødelægger andres værdier.Den ungdom, der ikke har ydet noget til det samfund, der har forkælet dem i hoved og røv, og som aldrig har krævet noget af dem. Og så er de samtidig nogle krystere, der ikke tør vise deres ansigter.Kirsten Birkemose Ørstedsvej 5 Køge.

Det store spørgsmål er selvfølgelig, hvorfor myndighederne først nu reagerer. Lærernes beretninger om helt uacceptable forhold på skolen går flere år tilbage, og ligeledes har skolen i årevis set passivt til, at forældrene ikke har betalt for podernes undervisning.BT mener i en leder, at myndighederne forlængst burde har skredet ind over for den muslimske friskole, Nord-Vest Privatskole på Nørrebro i København.
KLIP.
Visitationszonen på og omkring Nørrebro og Nordvest i København, der udløb torsdag middag, er blevet forlænget med to uger til 12. oktober.Politiet har flere gange fundet knive, slagog skydevåben ved visitationer og ransagninger i det offentlige rum. Desuden har København hele sommeren og noget af september været præget af en lang række skyderier.

Mange husker nok diktatoren, der dansede ballet med jordkloden i Charlie Chaplins »Diktatoren« fra 1940. Nu opsættes historien på Nørrebro Teater med Olaf Johannesen i rollen som den jødiske barber, der bliver forvekslet med dikatoren Hynkel. Forestillingen, der iscenesættes af Nikolaj Cederholm, åbner teatrets kommende sæson, der også byder på en musikalsk hyldest til Halfdan Rasmussen med titlen »Noget om Helte« SAAL. 
Teater.
Lars H. Christiansen, Peblinge Dossering 16, København: Hvordan i alverden kan man tale om effektiv terrorforebyggelse, når 80.000 unge kan samles som sild i tønde til den årlige ' Distortion' på Nørrebro og Vesterbro helt uden den adgangskontrol og massive politiovervågning, der f. eks. finder sted før, under og efter en fodboldkamp mellem FCK og Brøndby?. 

DR K 20.00 Danmark har ikke altid været et lykkeligt og rigt land, og vores velfærd kom ikke af sig selv. I dokumentaren " Ludere, lommetyve og lirekassemænd" giver vært Liv Thomsen stemme til dem, der levede i skyggen.Denne gang handler det om Christian Christensen, der voksede op på Nørrebro i København under uhumske forhold i slutningen af 1800-tallet.

Fra 1. marts indføres der en ny gul zone i kvartererne Valby, ydre Østerbro og ydre Nørrebro  

Bandekrigen og særligt muslimers involvering i den skyldes, at vi i Danmark har marginaliseret og kritiseret muslimer og lært dem en vestlig livsstil, som er den direkte vej til unge menneskers lyst til at involvere sig i bander. Politikerne har skabt belastende forhold for muslimer.Molay Jaw, prædikant, i Masjid Al-Faruq-moskéen på Nørrebro i København i fredags.
KLIP.
DR1 TORSDAG 20: 30DOKUMENTARSERIE (1: 4) Frihed, lighed og tømmerlus.Mød en gruppe håndværkere, der ikke er ligesom alle de andre.På Nørrebro i København har de sammen et byggefirma, hvor alle er chefer, hvor de alle tjener det samme, og hvor der er plads til dem, som de andre ikke vil have. Kan ses på DR TV.
DET SKAL DU SE I TV.
En 31-årig mand er i kritisk tilstand, efter at han ved 13-tiden torsdag blev ramt af en personbil på Nørrebrogade i København.Bilisten var på vej ad Nørrebrogade i retning mod Nørrebro Station, da cyklisten blev ramt ved Jagtvej.- Cyklisten vil krydse Nørrebrogade. Han kører ud lige foran bilen og bliver ramt, fortæller vagtchefen ved Københavns Politi.

DER VAR JAZZKONCERT I BRORSONS KIRKE på Nørrebro i København i søndags. Sangerinde Janne Mark, som i denne uge udgiver albummet "Pilgrim", optrådte med sine bud på en ny fortolkning af den danske salmegenre. Præst ved gudstjenesten var Nicolaj Stubbe Hørlyck. Brorsons Kirke holder i denne uge koncerter som del af vinterjazzfestivalen, der holdes over flere dage i København. - Foto: Torben Christensen/Scanpix Ritzau.

Jeg er glad for at have givet Inge Lise Pedersen lejlighed til i et debatindlæg i Kristeligt Dagblad i går at demonstrere sin store faglighed. Så fik vi det citat på plads.Blot håber jeg ikke, at tilrettevisningen sætter mit egentlige ærinde i skyggen: Min taknemmelighed over at folkekirken findes overalt, også på Nørrebro, og med så fine kræfter..

Kraks Fond for Byforskning har lavet et nyt boligprisindeks for Storkøbenhavn. 

EN LOVÆNDRING betød, at opsætning af valgplakater til kommunalvalget først var tilladt fra klokken 12 lørdag middag den 28. oktober. På Dronning Louises Bro på Nørrebro stod mange dog klar længe inden. Nu har partierne og kandidaterne og deres mange hjælpere så otte dage til at tage plakaterne ned igen. - Foto: Jacob Ehrbahn/ ritzau.

»Københavns Politi har de ressourcer, som er nødvendige for at håndtere situationen på Nørrebro og få genetableret trygheden,« siger politidirektør Svend Larsen.Enhver, der læser avis, kan konstatere, at det er gået fra slemt til værre. Ligesom komiske Ali i sin tid er politiets ledelse de eneste, der ikke kan se, at problemet ikke bliver håndteret. STEEN EHLERS, BIRKERØD.

'' Forfærdelige billeder fra Nørrebro. Jeg begriber ikke, at vores modige betjente skal udsættes for en så vanvittig adfærd fra unge forbrydere. Det bekræfter mig i, hvor godt det var at rydde Ungdomshuset for 10 år siden Søren Pape Poulsen (K), på Facebook, om urolighederne på 10-årsdagen for rydningen af Ungdomshuset. 

Symfoniorkestret Copenhagen Phil gav i tirsdags metroarbejderne på Nørrebro musik til deres arbejde langt under jorden. På programmet var blandt andet ' Københavns jernbanedampgalop' og ' Champagnegalop' af H. C. Lumbye og Carl Nielsens musik til ' Jens Vejmand'.Arrangementet var en del af Spil Dansk Ugen, der fejres hele ugen landet over. Spil Dansk vil gerne vise, hvordan tonerne kan skabe direkte genvej mellem mennesker.

Programmet tager på tur rundt i hovedstadens forskellige brokvarterer.Priserne er længe steget i Danmarks største byer, og det kan også ses på købsaftalerne på boligerne, der bliver solgt i København. Hold Øst og Vest skal bl. a. finde den rigtige pris på en flot, nyrenoveret lejlighed på hippe Vesterbro samt en lillebitte studielejlighed på Nørrebro.DR1: 20.00.

KOMMUNALVALG Med et fælles udspil foreslår tre socialdemokratiske borgmestre og regionsrådsformand Sophie Hæstorp Andersen, at der fremover satses markant på den kollektive trafik.Formålet er at mindske trængslen. Politikerne vil blandt andet udbygge metroen, have flere regionale busser og bybusser og anlægge en ny letbanelinje fra Gladsaxe til Nørrebro. Side 8-9.

Det kan godt være, vi har skudepisoder på Nørrebro i København, men det er ingenting i sammenligning med den voldsbølge, som den franske by Marseille har været ramt af.Havnebyens underverden er bagtæppet for gangsterdramaet her fra 2014, hvor en søn af en mafiaboss vender hjem fra fremmedlegionen, hvor han har forsøgt at lægge afstand til sin baggrund. Men hans kriminelle fortid indhenter ham snart.
22: 50 DR K TIRSDAG DEN 5. SEPTEMBER.
Justitsminister Søren Pape Poulsen (K) og Rigspolitiet har besluttet at åbne en mobil politistation i forbindelse med den verserende bandekonflikt i København.Politistationen åbner i dag og bliver placeret på Nørrebro i et område med meget kriminalitet.- Vi har brug for at manifestere trygheden, og hvem der bestemmer, siger ministeren.

Boligeksperterne Christian Borregaard og Sara Lygum hjælper danskere fra hele landet med at finde drømmeboligen på et udfordrende boligmarked.Først møder vi Mia og Eduardo, der bor i hjertet af Nørrebro, og efter at de har fået sønnen Marco, drømmer de om at komme ud af byen og få en have.TV 2: 20.00.

Regeringen afsætter 60 millioner kroner årligt i bestræbelserne på at bekæmpe bandekriminalitet, udtalte justitsminister Søren Pape Poulsen (K) i går.Pengene skal bl. a. gå til ansættelse af 50 nye medarbejdere i politiet.25 af dem skal arbejde med forebyggelse i særligt udsatte områder.De 25 andre skal være specialister i behandling af digitale spor.På et pressemøde på Nørrebro i København har Søren Pape Poulsen fredag fremlagt i alt 12 initiativer, som skal indgå i bekæmpelsen af bandekriminalitet.Flere skudepisoderNetop Nørrebro har været i centrum for flere af de skudepisoder, som i de seneste uger har præget København. Og historisk set er en ikke uvæsentlig del af den københavnske bandekriminalitet gået ud over Nørrebro.Udover nyansættelserne vil regeringen skærpe straffene på flere områder. Blandt andet skal straffen for trusler mod vidner hæves med en tredjedel.Også straffene for hærværk mod overvågningskameraer i udsatte boligområder skal op, lyder det i justitsministerens udspil/ ritzau/.

Til åbent hus på Nørrebro får ejendomsmægler Mark Rostgaard von der Maase ofte det samme spørgsmål fra forældre: »Helt ærligt, hvordan er det med de her bandeskyderier...«, fortæller mægleren fra Nybolig Nørrebro på Fælledvej.Og bandekriminaliteten i bydelen kan have ansvar for, at liggetiden på boliger til salg i området er steget. Det tager nemlig længere tid i år at sælge en bolig i området sammenlignet med sidste år, viser en opgørelse, boligportalen Boliga har foretaget for Politiken.Opgørelsen viser, at mens liggetiderne falder i naboområderne, så er den gået op på et Nørrebro, der i løbet af sommeren og efteråret har været ramt af en bandekrig med skyderier på åben gade.Det har præget beboere og butiksejere i området. Som en butiksejer, der ikke ønskede sit navn i avisen, tidligere har beskrevet det i Politiken: »Nu er Nørrebro det værste helvede. Før havde jeg kunder alle steder fra. Nu er de bange. De kommer aldrig herind igen, siger de«. Til fremvisninger af boliger til salg spørger mange interesserede boligkøbere i dag bekymret ejendomsmæglerne til situationen, når de leder efter et nyt hjem.Særligt når det gælder forældrekøb, som seks ud af ti handler hos Mark Roostgaard von der Maase er.»Det kommer næsten op, hver gang vi har en fremvisning. Alle taler om det. Og faktum er jo, at der bliver skudt«, siger mægleren.Spørgsmålet er, om konflikten betyder noget for lysten til at købe sig en lejlighed i bydelen.Længere liggetidSer man på liggetiderne - den tid, der går fra en bolig sættes til salg, og indtil den nye køber slår til - er den blevet længere.Sammenlignet med november for et år siden kommer til salg-skiltet i en lejlighed til at hænge 19 procent længere tid, hvis der er tale om en bolig på Indre Nørrebro.På Ydre Nørrebro er liggetiden steget med 11 procent.Til sammenligning er den faldet ganske meget i naboområderne: På Frederiksberg C er faldet i liggetider på 21 procent, på Frederiksberg er det 19 procent, og på Østerbro er liggetiderne nu 13 procent lavere end i november 2016.Ifølge Boligas tal er de prisnedslag, der gives, til gengæld stort set lige store. På Nørrebro ligger de på 1,7-2,1 procent, mens naboområderne har nedslag, der i gennemsnit ligger på 1,5-1,6 procent.Med til billedet hører, at kvadratmeterprisen for at få en adresse på Indre Nørrebro er steget med 11 procent i løbet af årets første otte måneder.På Ydre Nørrebro er den gået 7 procent op i forhold til samme periode sidste år.På Frederiksberg og på Østerbro ligger stigningerne på 6 og 8 procent, viser opgørelsen.Tallene dækker en periode, hvor priserne i hovedstaden generelt blot er gået opad, og lånemulighederne er attraktive.Og hvor udbuddet af lejligheder ikke er stort.Men samtidig også en tid, hvor bandekrigen siden forsommeren har sat sit præg på Nørrebros gader og borgernes tryghed.Direktør i Boliga Frederik Rovsing vurderer, at der godt kan være en sammenhæng mellem de længere liggetider på Nørrebro og bandekonflikten.Men han understreger, at det vil kræve et større talmateriale over længere tid, førend det eventuelt kan fastslås.helene.navne@pol.dk Det kommer næsten op, hver gang vi har en fremvisning.Alle taler om det Mark von der Maase, ejendomsmægler.
BOLIG Boligkøbere er bekymrede over bandekriminalitet, men det ses endnu ikke på priserne, siger mæglere.
MUSLIMSK KVINDES ANKLER NIDSTIRRET AF MANDSPERSONOgså kvinder iført muslimsk heldragt oplever at blive krænket. ATS har talt med flere af kvinderne, der fortæller om de ubehagelige oplevelser, de har været udsat for: »Mens jeg sad i bus 5A, opdagede jeg, at manden over for nidstirrede mine ankler. Det var grusomt«. »På vej ud af Netto strejfede en mandsperson min hånd. Jeg følte mig bare så uren bagefter«. »Var på sygehuset, hvor jeg skulle henvende mig til det mandlige skrankepersonale og vise id. Manden kiggede først på mit billede og stirrede mig derefter direkte ind i øjnene. Jeg følte mig fornedret«. »Kom gående ind i opgangen til vores lejlighed, hvor jeg mødte viceværten, der respektløst henvendte sig direkte til mig og sagde »Dav«. Det var grænseoverskridende«.BREAKING USIKKERHED OM VÅBENHVILE PÅ NØRREBROWeekendens våbenhvileaftale på Nørrebro betyder, at banderne er blevet enige om ikke at skyde hinanden foreløbig.Derimod er det usikkert, om de fortsat vil skyde mod tilfældige borgere på Nørrebro, oplyser en kilde i miljøet.DF-KANDIDAT VIL FJERNE MUSLIMSKE SYMBOLER PÅ SYGEHUSEDansk Folkepartis spidskandidat i Region Hovedstaden, Henrik Thorup, krævede i går et indgreb imod muslimske symboler på vore sygehuse.»Et af vore medlemmer vågnede for nylig op under en operation og var tæt på at gå i panik, da han fik øje på det maskerede personale. Han troede, at han var omgivet af rettruende muslimer«, siger Henrik Thorup, der mener, at sygehuspersonalet med deres påklædning overtræder maskeringsforbuddet.»Jeg kræver et øjeblikkeligt indgreb, medmindre jeg kommer på andre tanker«, siger han.ats@pol.dk 

Nørrebro-banden Loyal to Familia har i disse dage lange fingre, når det gælder nye rekrutter.I København har Loyal to Familia haftfat i flere unge for at få dem til at være med i deres hårdkogte slæng. Men banden hverver også nye medlemmer uden for Nørrebro.Også i Køge har banden skruet op for charmen overfor de unge mennesker, oplever formanden for børneudvalget, Thomas Kielgast (SF), der til daglig arbejder som skoleleder på Hastrupskolen i Køge: »Vi har set dem optræde i skoletiden eller i slutningen af skoledagen, hvor de med 15 til 18 mand bevæger sig rundt - dels på skolens område, men også på vej over til Hastrupparken, der ligger ved siden af. Så der er en optrapning i øjeblikket,« siger han til TV 2 Lorry.Men bandemedlemmerne nøjes ikke med at være synlige ved skolen, fortæller Thomas Kielgasts elever ham: »De prøver at komme i kontakt med de unge. En af de metoder, vi har hørt om, går ud på at invitere eleverne på café,« siger han til TV 2 Lorry.Køges borgmester, Flemming Christensen (C), frygter flere rygmærker.»Jeg er meget bekymret for den udvikling, vi ser i øjeblikket, når vi har set, hvor galt det kan gå i Århus og på Nørrebro,« siger han til TV 2 Lorry.

I Dagens Brev 16. august 2017 svarer overborgmester Frank Jensen (S) på en kronik, hvori jeg satte skyderierne på Nørrebro i sammenhæng med den nattelivspolitik, som Københavns Kommune har ført. Ifølge Frank Jensen er dette at »slå plat« på bandeurolighederne.Enhver, der har læst min kronik, bør vide, at den ikke handler om gener fra nattelivet. Det er ikke på grund af støj, at vi nu har fået forstærket vores husdør i Pilestræde med en ramme i hærdet stål.Det skyldes, at døren flere gange er blevet sparket ind af folk, som i de tidlige morgentimer tager ophold i vores opgang for at sælge narko.Vor overborgmester må være den eneste, der ikke kan se sammenhængen mellem banderne og den tilstand af kaos og lovløshed, han har ladet opstå. Ved at skabe et natteliv, hvor lov og ret ikke længere gælder, har han været med til give banderne stadigt flere afsætningsmuligheder for deres varer. Han har været med til at skabe det marked, de slås om.Det er naturligt, at vi fokuserer på Nørrebro, hvor folk skyder på hinanden. Men det, der sker på Nørrebro, har været længe undervejs. Det har sin rod i en politik, der er blevet besluttet og sat i værk på Københavns Rådhus.Jeg forstår godt, at vor overborgmester er bekymret for udviklingen.Det er hans job. Det ville have været bedre, hvis han havde gjort sit arbejde for år tilbage. Så var vi måske ikke endt, hvor vi er nu.AMNON LEV, KØBENHAVN.

Hvem bestemmer, om bander skal skyde løs på hinanden og os andre i de danske byer? Der har gennem længere tid verseret en blodig konflikt mellem forskellige bandegrupperinger på Nørrebro i København. Justitsminister Søren Pape Poulsen har tidligere udtalt, at situationen er ' grotesk', ' vanvittigt', og at han med egne ord er ' rasende'.REGERINGEN HAR FORESLÅET 12 konkrete initiativer, der skal stække banderne. Gående fra helt at opløse banderne ved at gøre dem ulovlige (det skal nok hjælpe, tænker man, for hvis der er noget, disse bander har respekt for, så er det jo loven) over indkøb af forskelligt isenkram til overvågning og endelig; flere betjente.KØBENHAVNS POLITIDIREKTØR ANNE Tønnes har også givet et bud på, hvordan man kan stoppe konflikten ved at gå hårdere til banderne. Få dem overvåget, stresset og retsforfulgt. En tiptelefon er sågar blevet nævnt.»Det er klassisk politiarbejde,« er hun citeret for i Berlingske.MAN HAR OGSÅ forsøgt sig med en larmende helikopter, der hang ildevarslende over byen, og med en mobil politistation på Nørrebro. Intet har hjulpet.MEN SÅ. FLERE medier har nu rapporteret, at fædre fra Blågårds Plads på indre Nørrebro og fra Mjølnerparken på ydre Nørrebro gennem længere tid har forhandlet med nøglepersoner i de to bandegrupperinger.Og at der nu er en ' våbenhvile' på plads. Forhandlinger, der efter sigende skulle være foregået i en moske.HVIS DET PASSER, er der grund til umiddelbart at glæde sig over, at kuglerne ikke længere skal flyve om ørerne på os -men dernæst er der lige så god grund til at gyse.FOR HVIS DET passer, er det ikke længere landets politi, retsvæsen eller justitsminister, der bestemmer, hvad der er lov og orden. I så fald er der en ' ny sherif i byen'.Og så er det ' far', der bestemmer.I værste fald med religion som hjemmel. jora.

Ni bandefolk blev torsdag aften anholdt, efter at politiet i et område på Nørrebro i København fandt to skydevåben.Der er tale om - erfarer Ekstra Bladet - ni personer, som har en tilknytning til banden Loyal To Familia.Politiet har dog ikke oplyst yderligere om personernes bandetilhørsforhold.Politiet oplyser ikke, hvad de ni mænd er sigtet for, men skriver i en pressemeddelelse, at mændene blev anholdt i et område, hvor politiet fandt to våben.Der er tale om en skarpladt pistol samt en maskinpistol med tre tilhørende magasiner fyldt med patroner.De blev fundet i et grønt område ved Rovsingsgade, som forbinder det ydre Nørrebro med det ydre Østerbro.Banden Loyal To Familia (LTF) spiller ifølge politiet en central rolle i forbindelse med flere af den seneste tids skudepisoder i hovedstaden.Politiet har oprettet en såkaldt visitationszone, som omfatter Nørrebro, Nordvest-kvarteret, Brønshøj og flere andre bydele. Her henviser man netop til en kon-flikt mellem LTF og andre grupper som begrundelse for visitationszonen.Zonen giver politiet ret til uden nogen konkret mistanke om noget ulovligt at kropsvisitere folk, der opholder sig i det offentlige rum. Også biler må politiet uden videre ransage.Leder fængsletI den forgangne weekend blev LTF-figuren Shuaib ' Shebbi' Khan anholdt og fængslet.Han anses for at være leder af den berygtede bande.Anholdelsen af ham var dog ikke relateret til bandekonflikten, men drejede sig om nogle verbale trusler mod en politimand.Truslerne blev fremsat under en visitation på Blågårds Plads på Nørrebro.Shuaib Khan selv siger, at der ikke er tale om trusler, og nægter sig derfor skyldig i sigtelsen.fish/Ritzau.

Og Berlingske skriver ' Bander forlænger våbenhvile', og avisen hævder, at julefreden sænker sig over Nørrebro: ' Den månedlange våbenhvile mellem banderne Loyal to Familia og Brothas, der egentlig udløber i dag, bliver efter intense forhandlinger forlænget', hedder det mandag i Berlingske.Jamen, fint. Gangstere er nogle sentimentale røvhuller, der synes, det skal være jul.Men her er, hvad vi ikke forstår i Slyngelstuen: Hvis de kan lade våbnene hvile i endnu en måned, hvorfor kan tumperne så ikke bare gøre det i al fremtid?.

Den 12. mars var årsopgørelsen fra SKAT 2016 tilgængelig via digital henvendelse.Den 13. marts sker henvendelse til Borgerservice på Brønshøj Bibliotek for at få hjælp til at få årsopgørelsen udleveret.Får her besked om, at der skal ske henvendelse til Borgerservice på Lærkevej på Nørrebro.Ved henvendelse til Borgerservice Lærkevej den 14. marts oplyser medarbejderen, at SKAT har forbudt Borgerservice at hjælpe borgere, der ikke har adgang til det digitale system.Det er diskriminering af en stor gruppe borgere, der her nok engang rammes af tvangsdigitaliseringen.

Københavns Politi erklærede i aftes ved 18.30-tiden en demonstration i anledning af 10-årsdagen for rydningen af Ungdomshuset for opløst. Det skete, efter at der i forbindelse med demonstrationen, der begyndte i går eftermiddag i Københavns centrum, blev kastet sten mod politibiler og tændt romerlys. Ifølge TV 2 har demonstranter også smadret adskillige butiksruder på deres vej fra centrum til Jagtvej 69 på Nørrebro, som var adressen for Ungdomshuset./ ritzau/ J.

En 18-årig mand blev onsdag aften ramt af skud på Falkoner Allé i restaurant Fontænen på Frederiksberg. Han er uden for livsfare.Fire personer blev onsdag aften anholdt på Nørrebro mistænkt for at have noget med skyderiet at gøre. De blev alle løsladt torsdag, bekræfter den centrale efterforskningsleder ved Københavns Politi Jesper Beuschel.- En gerningsmand kommer ind på en café og skyder en person, der er på stedet, siger Jesper Beuschel.Herefter gik gerningsmanden tilbage til en ventende bil, som kørte derfra i høj fart.

Fredsaftaler af den art, vi har set på Nørrebro og i Aarhus, er en hån mod retsfølelsen og tildeler tvivlsomme overhoveder en magt og en prestige, som de under ingen omstændigheder skal have i et verdsligt samfund.Leder i Berlingske.Så tak, fordi du gav mig modet til at tage ordet i debatten, Sara Omar. Børnemisbrug og børneundertrykkelse er en global udfordring, som sker på tværs af religioner og lande.Karen Pedersen, kristen og voldso fier.Debatindlæg i Politiken.

Frem til september kan københavnerne se frem til ny asfalt på godt 21 kilometer cykelsti og 13 kilometer kørebane. Det er især Nørrebro, Amager, Indre By og Østerbro, der kan se frem til at få lagt ny asfalt. I alt 51 renoveringsmodne strækninger er blevet udvalgt, fordi belægningen har ligget længere end dens respektive levetid, og nu er begyndt at blive nedbrudt, skriver kommunen i en pressemeddelelse. 

I Polen, Ungarn og Tjekkiet er der ingen terror, for der er ingen muslimer. Tænk over det, når terroren rammer Vesteuropa.Ligeledes skal vi huske, at når vi snakker bandekonflikt herhjemme, så er det indvandrere, der er med i de bander, der lige nu hærger Nørrebro. Det ville være rart, hvis aviserne gjorde det klart, at det ikke er etniske danskere, der laver det her lort. Så det korte af det lange: Ingen muslimer, ingen terror.Tommy Ørum Pedersen Niels Lousdals Vej 6 Thyholm.

Mogens Bille, Strandgade 26, Dragør: Efter at have læst interviewet i Politiken 11.8. med Lars Løkke - bl. a. omhandlende en såkaldt ' rimelighedspakke' - har jeg gået rundt og funderet over, hvordan tre ugers fængselsstraf samt efterfølgende udvisning af landet til en gammel kone, hvis grove ' utryghedsskabende' forbrydelse består i, at hun under Nørrebro Station har siddet med et gammelt kaffebæger foran sig, kan være en del af en ' rimelighedspakke'? Hvordan er vi dog havnet der - her i Danmark?. 


Kort om MODE OG SKØNHED. 
Dansk Cyklist Forbunds Københavnsafdeling sætter cykling som tema i valgkampen.Afdelingen arrangerer lørdag den 21. oktober et cyklende debatmøde med kandidater fra ni partier til det kommende kommunalvalg.Der er debatstop på Vesterbro, Nørrebro og Østerbro, hvor BR-kandidater fra de opstillede partier giver deres syn på den fremtidige udvikling af cykelbyen København.Mød kandidaterne ved Vesterbro Torv klokken 14, ved Sankt Hans Torv klokken 15 og Gunnar Nu Hansens Plads klokken 16. Kig efter Cyklistforbundets knaldrøde ladcykel!.
KØBENHAVN.
Copenhagen World Music Festival løber af stablen fra den 6. til 10. september og indledes med gratis åbningskoncert på Rådhuspladsen i morgen onsdag klokken 14: 30 med Fitzroy, Mizgin og det russiske pigeband Iva Nova.Københavnerne kan se frem til fem dage med mere end 60 koncerter med verdensmusik på Nørrebro, Vesterbro, Frederiksberg og på Amager.Heriblandt er også en række familievenlige af slagsen.På arbejderen.dk/ kalender kan man læse mere om programmet.rådhuspladsen, København onsdag 6. september klokken 14: 30 Se: arbejderen.dk/ kalender.
VERDENSMUSIKFESTIVAL.
Ni bandefolk blev torsdag aften anholdt, efter politiet i et område på Nørrebro i København fandt to skydevåben. Der er tale om en skarpladt pistol samt en maskinpistol med tre tilhørende magasiner fyldt med patroner. Ifølge Ritzaus oplysninger har de ni personer tilknytning til banden Loyal To Familia. Politiet oplyser ikke, hvad de ni mænd er sigtet for, men skriver i en pressemeddelelse, at mændene blev anholdt i et område nær Rovsingsgade, hvor politiet fandt de to våben. Ritzau.

Boligpriser: Lejlighedspriserne i de mest eftertragtede dele af København har nu ikke været højere siden 2006; året hvor AGFrykkede ned i første division, Peter Brixtofte røg i fængsel og alle havde ret til et godt køkken. Det viser nye tal fra boligportalen Boliga, der har målt prisudviklingen siden 2006 korrigeret for in-flation. Stigningerne har været størst i bydelene Frederiksberg, Indre By og Nørrebro. Siden bunden i 2011 er priserne på lejligheder i København steget med 60 pct/ ritzau/.

Projekt: I 10 år har grunden på Jagtvej 69 stået tom efter nedrivningen af Ungdomshuset i 2007.Men ifølge TV 2 Lorry og Politiken er den private initiativgruppe Vendepunktet nu langt fremme med planer for den kendte adresse på Nørrebro i København.Planerne går ud på at etablere containere på grunden, hvor især unge hjemløse kan få en dagligdag og hjælp til at komme videre med livet.Containerlandsbyen skal drives som et nonprofitprojekt med værksteder, grøntsagsdyrkning og café/ ritzau/.

Jeg er endnu mere stolt af at kunne fortælle en historie om, at selv hvis du er dømt ude, kan du godt opnå dine drømme.Moustafa Mahmoud Moustafa, 26 år og med egyptiske rødder, om, hvordan han som ung var en rod, men fik ændret kurs og for tiden er Danmarks yngste advokat. I dag mødes han blandt andet en gang om måneden med elever i 9. klasse på Blågård Skole på Nørrebro for at give gode råd.
KLIP.
Ja, så vil der være stor efterspørgsel på »pik og patter«. Det har der altid været, ligesom det åbenbart er en folkesag at følge med i detaljerne omkring sensationelle drabssager.Mennesker er mennesker. Men Danmark består også af en ret veluddannet og velfunderet befolkning. De, der gerne vil informeres og vide, hvad der sker i verden og ikke bare på Nørrebro.Paula Larrain, journalist, i klumme på Altinget.dk.
KLIP.
Jeg læste søndag med stor interesse Berlingske Boligs artikel om diverse højhuse, der trænger sig på i Copenhagen, you know - ja, lige netop, og hvorfor Helgoland skal samtlige huse og nye fornemme og spændende byggerier have navne som f. eks. Adventure Tower, Great Northern og Uptown Nørrebro? Nogle af navngiverne må have frygtelig besværlige komplekser i forhold til vort danske modersmål.Eneste hæderlige og i øvrigt fornemme undtagelse er tilsyneladende og selvfølgelig Mærsk Tårnet og mange tak for det.TORBEN H. ROHDE, HØRSHOLM PARK 10, 2970 HØRSHOLM.

Onsdag mandsopdækkede TV-Avisen de selvfede oprørere på Nørrebro, og i nyhederne torsdag fik de samme selvglade uromagere al den opmærksomhed, som de sikkert havde håbet på at få.Hvorfor gør medierne sådan et kæmpecirkus ud af dette stunt? Hvorfor ikke tie dem fuldstændig ihjel, således at de ikke længere får trang til at demonstrere deres udemokratiske holdning til samfundet, som trods alt bidrager til deres opretholdelse her i landet via SU-støtte og meget andet? CAMILLA E. MADSEN, KURVESTYKKET 7, 2840 HOLTE.

Arrangement. Han er nordmand, men han går på Forfatterskolen i København, og nu debuterer han på det norske forlag Oktober. Forfatteren hedder Jonathan August Lengali, og debuten hedder ' jonathan og sailor j.'. Bogen er ifølge forlaget en samling forelskede og fortvivlede digte, der kombinerer populærkultur og mytologi.Udgivelsesreceptionen finder sted på onsdag i Møllegades Boghandel på Nørrebro, og ud over Lengali vil der være oplæsninger af blandt andre Jens Kæmpe og Ursula Andkjær Olsen.Reception. Møllegades Boghandel, Møllegade 8A, Kbh. N.14. februar kl. 19. Fri entré.felix.thorsen.katzenelson@pol.dk 

Mafia KøbenhavnHandler det københavnske kommunalvalg helst om bryllupsreceptioner, frøer på fælleden og parkeringspladser, burde alvoren nu sænke sig over hovedstaden. Der har siden juni været 39 skudepisoder i København, senest i denne uge, hvor et bandemedlem blev dræbt på Nørrebro.TurbulentKære forsvarsforligspolitikere.Stop nedbrydningen af tillid til folkestyret. Sig det, som I mener, det er: Danmarks sikkerhed forudsætter medlemskab af NATO, og det forpligter os til indkøb af nye fly. Og det er dyrt, meget dyrt. (...) Tving forsvarsministeren til at give et ærligt bud.

DR1 TORSDAG 20:30DOKUMENTAR (4: 4) Mød et helt specielt byggefirma på Nørrebro i København.Her er alle chefer, og alle får det samme i løn. Og så ansætter de dem, som de andre ikke vil bruge. Det kan både være handicappede, socialt udfordrede og kriminelle.Og de giver ikke op, selv om en af kollegerne, som lærlingen Amro, ryger en tur i fængsel. Kan ses på DR TV til den 28. april.
DET SKAL DU SE I TV.
Margit Bruntse Christensen,-Bellisbakken 52, Birkerød: Tak til Tarek Hussein for indlægget om indgriben i bandekrigen på Nørrebro.Jeg synes, det er rigtig godt, at en gruppe forældre har grebet ind og fået standset skyderierne, og jeg er også helt uenig i de påstande, Tarek skriver om.Men jeg må indrømme, at jeg har svært ved at acceptere, at det er kommet dertil, at politi og domstole må se til, når kriminelle skyder eller lader være - uden at have del i den udvikling.Trist for os alle.

COPENHAGEN HALF MARATHON 2017I dag løber 25.000 løbere gennem Københavns gader til årets halvmarathon. Starten går kl. 11: 15 fra Øster Allé, og herfra går ruten over Østerbro, Nørrebro og Vesterbro til Frederiksberg og Indre By på en rute, der viser løberne det absolut bedste af byen - Kongens Nytorv, Frederiksberg Allé, Søerne, Østerbrogade og Nørrebrogade samt Marmorkirken, Børsen og Christiansborg er blot nogle af de attraktioner, man vil komme til at opleve i løbet af de 21,0975 kilometer. Foto: CPH Half.

Københavns Politi har forlænget varigheden af visitationszonen på Nørrebro, i Nordvest og Brønshøj frem til 31.august.Baggrunden for at forlænge visitationszonen er den igangværende bandekon-flikt, som ifølge politiet udspiller sig mellem banden Loyal To Familia på den ene siden og personer fra boligområderne Mjølnerparken og Nordvestkvarteret på den anden.Onsdag proklamerede chefpolitiinspektør Jørgen Skov, at zonen ville blive forlænget, og det trådte formelt i krafttorsdag.Det skete i forbindelse med, at politiet etablerede endnu en visitationszone på Amager/ ritzau/.

Seks mænd fra bandemiljøet blev i går krævet varetægtsfængslet i København efter en aktion, der fandt sted i onsdags i Mjølnerparken og ved Nørrebro Parken. Det oplyser politiet. De sigtes blandt andet for at sælge hash og for vagtvirksomhed. Også brugstyveri indgår i sigtelserne." Københavns Politi hverken kan eller vil acceptere voldsparatheden og den afstumpede adfærd, som vi har været vidne til," siger en leder af en operativ specialafdeling i Københavns Politi i en pressemeddelelse./ ritzau/ MERE DANMARK SIDE 9.

DR K 20.00 Fra Jesus på korset til moderne påskefejring med familien. Hvorfor og hvordan fejrer vi danskere egentlig påske? For en familie fra Nørrebro i København er påsken den vigtigste højtid på året. De gennemlever påskens drama om Jesu korsfæstelse, død og opstandelse. Men for mange danskere handler påsken om at samles med familien til en tiltrængt forårsferie og den årlige påskefrokost. Se med i "Hjem til påske". 

Den første kolonihaveforening blev grundlagt i Aalborg af Venstre-politikeren Jørgen Berthelsen i 1889. 

Kunstnergruppen Superflex udstiller til efteråret i den meget store turbinehal i Tate Modern, der er indrettet i et tidligere kraftværk ved Themsen i London. Superflex føjer sig dermed til række af betydningsfulde, internationalt anerkende kunstnere som for eksempel Louise Bourgeois.Olafur Eliasson og Ai Weiwei, der er blevet inviteret til at skabe et værk til stedet. Superflex vil i Danmark blandt andet være kendt for Superkilen på Nørrebro. TW.
Kunst.
Teknologi: Silicon Valleys teknologiske rugemaskine åbner sit største uddannelsessted uden for USA i København.Det skriver dagbladet Børsen. »Vi stifter et skandinavisk fakultet, hvor vi, sammen med dygtige folk fra hele verden, har set på, hvem der er de bedste eksperter i Skandinavien, som både har en dyb faglig og praktisk viden samt er vildt dygtige til at kommunikere,« siger Laila Pawlak, adm. direktør for Singularity University Denmark. Det nye center vil blive placeret i Copenhagen Science City, der ligger mellem Nørrebro og Østerbro i København. / ritzau/ Finans.

Nørrebro Station er et af landets ubehageligste steder. Men ikke alle er klar over det - og måske af den grund har lokalpolitikerne bestilt opførelsen af et 100 meter højt tårn lige ved stationen. Udseendet er den sædvanlige Tetris-stil, uden charme, varme eller andet som kunne afsløre, at der bygges til mennesker. Hvilket passer fortrinligt til området og vil understrege gyserfilmsstemningen noget så fint.Man ønsker næsten, at de går hele vejen og simpelthen bestiller tårnet i en sort udgave. Eventuelt udsmykket med guldringe eller horcruxer. Bøh!.

Københavns Politi oprettede i går en visitationszone i et større område omkring Nørrebro og ud mod Husum, Brønshøj og Tingbjerg. Zonen vil gælde til 3. august, oplyser politiet i en pressemeddelelse.»Målet med visitationszonen er at skabe tryghed for borgerne i området bl. a. ved en målrettet indsats med at forhindre, at personer bærer eller besidder våben,« lyder det i pressemeddelelsen.Politiet kan nu foretage stikprøvevis visitation af alle personer i hele området/ ritzau/.

I disse dage kører DR en dokumentarserie, »Frihed, lighed og tømmerlus«, der kun kan beskrives som en hyldest til det Nørrebro-baserede håndværkerfirma Logik &amp; co. Men hvad med det mangeårige personsammenfald mellem selvsamme firmas ledelse og AFA (Antifascistisk Aktion)? Hvorfor undersøges dette ikke af DR? Niels Jespersen, cand. mag., undrer sig i kronikken i Weekendavisen over, at danske medier er »påfaldende uinteresserede« i at dække den voldelige ekstremisme på den yderste venstrefløj. 
KLIP.
Det er deprimerende, når vi hører om politiets håndteringer af opkald om hjælp fra borgere i samfundet, der lige nu står i en ulykkelig situation. Som jeg har opfattet bageren i Tingbjerg, har han kontaktet politiet flere gange og fået en sludder for en sladder. Det allerværste er dog, at det går ud over den ganske almindelige betjent, der jo bare skal adlyde ordre fra - en i mine øjne - inkompetent ledelse. Der er ikke nok mandskab til at holde øje med tosserne i Tingbjerg, men når bagerforretningen og kunder er blevet overfaldet, og forretningen ødelagt, ja, så står der op til 15 politibetjente og glor på gaden.Og så var der bodegaejeren på Nørrebro, der også blev truet. Det eneste, politiet gjorde, var - ingenting.Kun en massiv indsats fra borgerne i kvarteret på Nørrebro fik banderne til at stoppe truslerne.Kim Hansen Herlev.

Der var engang, hvor jeg skrev, at Pernille Vermund havde et kønt ansigt, men at det ikke rakte til et politisk virke. Nu melder denne folketingsaspirant ud, at Nørrebro er tabt for altid, og at det bliver meget meget svært at få mangfoldigheden i samfundet til at fungere, når nu banderne har taget magten.Sikke en gang ævl! Med dette udsagn melder hun ud, at hun på forhånd har givet op og dermed ikke vil spilde kræfter på at komme ondet til livs. Så beboerne på Nørrebro er fortabte, for Pernille Vermund fra Nye Borgerlige gider ikke beskæftige sig med den del af politikken. Det vidner om en kvinde, som anser politiet og de mange tiltag fra politikerne side for spildte kræfter.Selvfølgelig kan sådanne banditter bekæmpes med loven i hånden og en retfærdig rettegang med paragrafferne i orden.Jeg medgiver, at det ser lidt håbløst ud, men jeg håber ikke, at Vermunds parti får stemmer nok.J. Hartmann Gl. Holmegårdsvej Hillerød.

Demonstration: Flere hundrede mennesker var på gaden i København onsdag for at markere 10-årsdagen for rydningen af Ungdomshuset på Jagtvej 69 i København.I forbindelse med demonstrationen blev der kastet sten mod politibiler og tændt romerlys.Ifølge TV2 blev der også smadret butiksruder.Omkring kl. 18.30 erklærede Københavns Politi demonstrationen for opløst. Det betød, at politiet ville anholde dem, der ikke forlod demonstrationen.Politiet opfordrede derfor folk til at holde sig fra demonstrationen, der gav trafikale problemer på Nørrebro.Ved redaktionens slutning var der ikke meldinger om tilskadekomne eller anholdte, oplyste vicepolitiinspektør Henrik Møller Jakobsen fra Københavns Politi, der tilføjede, at politiet havde sat den nødvendige mængde betjente til at løse opgaven.På Frue Plads blev der holdt taler onsdag eftermiddag.Efterfølgende fortsatte demonstrationen over Nørreport og videre til Jagtvej 69 på Nørrebro, hvor Ungdomshuset i sin tid lå.Da Ungdomshuset blev ryddet i 2007, skabte det en lang række gadekampe og demonstrationer, og mange blev anholdt./Ritzau/

I en gade på Nørrebro lever beboerne i konstant frygt og i højt beredskab, fordi banden Loyal to Familia reelt styrer gaden med hård hånd.Dette fænomen kendes også fra andre kvarterer i København, hvor bander i perioder sidder på magten, og derved ødelægger trivslen og trygheden for beboerne.Det er naturligvis dybt uacceptabelt og udslag af et svigt fra myndighedernes side.Det handler om, at vi i årevis har haft en for slap indvandrings-og integrationspolitik. Endvidere har retspolitikken haltet voldsomt.Det er derfor tid til at stramme gevaldigt op og sætte ekstremt hårdt ind mod banderne. Det bør således kriminaliseres at være bandemedlem og samtidig føre til straksudvisning, hvis man får en dom for kriminalitet og er medlem af en bande.Vores retssystem svigter på det groveste, når man kan erfare i medierne, at bandeledere ikke er danske statsborgere og endnu ikke er udvist. Alle muligheder bør benyttes for at komme bandeuvæsenet til livs, og derfor vil DF også rejse sagen over for justitsminister Søren Pape. Borgerne på Nørrebro og resten af Danmark skal have deres gader tilbage. Før helmer vi ikke i Dansk Folkeparti. PETER SKAARUP, MF, GRUPPEFORMAND FOR DANSK FOLKEPARTI.

Jeg cykler hver dag gennem Nørrebro på arbejde. Ofte kan jeg tydeligt se, hvordan bandemedlemmer holder vagt. Jeg går ud fra, at det er politiet, som de i givet fald skal advare de andre bandemedlemmer om. Det er nu ikke tit, man ser politiet i bydelen undtagen selvfølgelig i en politibil, når der har været en skudepisode.En dag i denne uge var politiet imidlertid fysisk til stede i stående og gående form på min cykelvej. Godt nok var det i yderkanten af Nørrebro lige ved Dronning Louises Bro. Og godt nok var deres mål - så det ud til - at overvåge cykeltrafikken.Det er imidlertid dejligt, at politiet kender de sande prioriteringer. Cyklister skal også overholde loven. Skam få den, som tænker ilde herom. Det kunne vi aldrig finde på i Groft sagt. Aldrig.

Mange vil måske bedst huske Pelle Jarmer for at få lukket og ryddet »Byggeren« på Nørrebro i København i 1980. Det skriver Berlingske.»Byggeren« var en brugerdrevet legeplads.Legepladsen skulle ofres, så der kunne blive plads til et socialt boligbyggeri, men det var lokalbefolkningen på Nørrebro bestemt ikke enig i.Det endte allerede i sammenstød mellem lokalbefolkningen og de 300 udsendte betjente, da kommunen første gang forsøgte at fjerne stedet i 1978.Det førte til en fem måneder lang blokade af området, inden det blev ryddet under opbud af hele 700 betjente i 1980, da Pelle Jarmer havde fået nok af de modvillige borgere.Rydningen endte i vold, hærværk og tumult mellem borgere og politi, som måtte erklære området i undtagelsestilstand.Opkaldt efter Pelle ErobrerenPelle Jarmer sad i Københavns Borgerrepræsentation i 27 år sammenlagt, fra 1962 til 1989.Han er opkaldt efter Pelle Erobreren af sine socialdemokratiske forældre.Han døjede i hele sin borgmesterperiode på 13 år med hård modstand fra pædagoger og forældre.Siden da arbejdede han blandt andet ti år i KAB (Københavns Andelsboliger).Pelle Jarmer har også af flere omgange arbejdet for Teknisk Landsforbund samt været formand for DSU/ ritzau/.
DØDSFALD Pelle Jarmer, som sad i Københavns Borgerrepræsentation i 27 år sammenlagt fra 1962 til 1989, blev 81 år .
Det sidste halve år har unge og deres forældre på Nørrebro levet i frygt på grund af de psykopatiske og skydegale bandemedlemmer, og justitsminister Søren Papes plapren har ikke ændret noget.Men nu er det lykkedes en gruppe fædre at få en måneds våbenhvile på plads. Og så farer Inger Støjberg og Venstres spidskandidat i København, Cecilia Lonning-Skovgaard, ud og forsøger at mistænkeliggøre dem og siger, at den slags ikke skal ordnes af ' parallelsamfundet'.Naturligvis ved ingen, hvad der sker efter denne måned, men statistisk set er der med våbenhvilen foreløbig sparet to-tre menneskeliv.Men det er kynikerne i Venstre ligeglade med. For det eneste, der optager dem, er at mistænkeliggøre muslimerne - og så skidt med et par menneskeliv og med frygten på Nørrebro.Niels Graverholt Skelagervej 330, Aarhus N.

TWENTY-2 UNFILTEREDDenne ufiltrerede og humlede lager fra Nørrebro Bryghus er lys og letdrikkelig. Øllen har en moderat bitterhed, med masser af aroma fra forskellige amerikanske humler, som giver øllen en frugtig karakter.Twenty-2 Unfiltered passer perfekt til den danske frokost eller lyst kød.UNION SESSION IPAIndian Pale Ales er kendt for deres aromatiske bitterhed og har vundet stor popularitet. Denne IPA har rigelige mængder amerikanske og new zealandske humler. Bitterheden er derfor høj, men afbalanceret, og aromaen er ekstra kraftig. Den lave alkoholprocent på 3,5 og den store smag gør Union Session IPA fantastisk på en varm sommerdag.STUYKMAN WEISSBIERDenne weissbier fra Nørrebro Bryghus henter inspiration fra tyske bryggetraditioner. Den er brygget på pilsner-og hvedemalt. En forfriskende, sødmefuld og let syrlig øl.Stuykman Weissbier er en perfekt aperitif og tørstslukker, men passer også vidunderligt til salater, fisk og skaldyr.

Der er angiveligt indgået en aftale om våbenhvile i den københavnske bandekon-flikt, der på kort tid har kostet tre personer livet. Det erfarer Ekstra Bladet. Ifølge avisen har fædre fra Blågårds Plads på indre Nørrebro og fra Mjølnerparken på ydre Nørrebro gennem længere tid forhandlet med nøglepersoner i de to bandegrupperinger Loyal To Familia fra området omkring Blågårds Plads og grupperingen fra Mjølnerparken, der tidligere var kendt som Brothas. Formålet har været at få sat stop for bandekrigen mellem de to grupperinger. En far fortæller til Ekstra Bladet, at en aftale faldt på plads natten til i går.»Vi har talt med alle nøglepersonerne, og de har sagt, at de stopper i en måned. Det tror vi på,« siger faderen til avisen. Han ønsker ikke sit navn frem.»Vi har dannet et netværk af fædre på tværs af bydelene for at vise dem, at vi står sammen mod skyderierne og volden.Vi har talt med dem i tre måneder, men i går faldt det på plads. De unge ønsker det heller ikke længere,« siger han.Hos Københavns Politi har den centrale efterforskningsleder ingen kommentarer. Det er derfor uklart, om politiet kender til en aftale./Ritzau/

HARUN DEMIRTAS sygeplejerske Når borgere ikke trygt kan gå på Nørrebro, når Nørrebro adskiller sig fra resten af Danmark, styrer alting selv, er ligeglade med love og regler, og når politikerne er bange for at blande sig i konflikten, ja, så er løsrivelse vel nærmest også det eneste, der kan få de voksne til at rejse sig af stolen og træde ind.ANNIKA SMITH sociolog, kandidat til Borgerrepræsentationen og regionsrådet (SF) Er man liberal som Rasmus Jarlov, går man op i penge og paroler om, at det skal kunne "betale sig" at arbejde. Altså medmindre vi taler om kvinder, der spiller på landsholdet i fodbold.JENS-KRISTIAN LÜTKEN medlem af Borgerrepræsentationen for Venstre (genopstiller) De kan nøjes med æren, kan de! Det gør mig meget trist, at venstre fløjen bruger kommunalvalgkampen til at slå løs på de private skoler. Det er, som om mange helt har glemt den skoletradition, vi har i Danmark, hvor det private initiativ har spillet en meget vigtig rolle. Tag blot hele vores højskoletradition, som i høj grad var med til at uddanne og danne meget brede dele af den danske befolkning.

I en koordineret aktion mod bandemiljøet har politiet tirsdag anholdt 16 personer, der har en tæt relation til eller er medlem af en bande på Indre Nørrebro i København.Det oplyste politiinspektør Flemming Madsen fra Særlig Efterforskning Øst tirsdag eftermiddag på et pressemøde.Senere er yderligere en person blevet anholdt, så det samlede antal anholdte sidst på eftermiddagen var 17.Politiet har ligeledes ransaget 36 adresser på Sjælland og i Jylland.Flemming Madsen fortæller, at aktionen retter sig mod en bande på Indre Nørrebro. Her holder Loyal To Familia til, men Flemming Madsen vil ikke sige, om aktionen har været rettet mod denne bande.12 af de 17 personer skal fremstilles i et grundlovsforhør i dag - de er alle anholdt i København og i Nordsjælland. Flere af de anholdte har været involveret i sagerne om skud og vold, som har foregået i bandekonflikten.Af den grund vil flere af de anholdte blive sigtet for alvorlig personfarlig kriminalitet, bedrageri, indbrud eller tyveri, lyder det.Det er en massiv efterforskning og indsats mod banderne i Danmark, som har ført til aktionen./Ritzau/

I dag inviterer elever fra Den Økologiske Produktionsskole og frivillige fra Mellemfolkeligt Samvirke til oplæg, kolde drinks, koncert og folkekøkken, når støttefesten for Palæstina løber af stabelen på Fælledvej på Nørrebro i København.Arrangørerne skriver: »Kom og varm op til bededagsferien i den gode sags tjeneste. Eftermiddagen byder på koncert med latino gypsy bandet Trypical Cumbia, bar med kolde øl og drinks, folkekøkken og spændende oplæg fra unge, der har besøgt Palæstina.« Dørene (og baren) åbner klokken 16 og fra 17: 00 til 19.00 er der folkekøkken med mellemøstlig mad ved Gastronomi fra Den Økologiske Produktionsskole, pris 50 kroner.17: 15 til 18 er der koncert med Trypical Cumbia. 18 til 19 spiller DJ Morten McCoy.Arrangementet er stablet på benene af elever fra Den Økologiske Produktionsskole og frivillige fra Mellemfolkeligt Samvirke, som besøgte Palæstina i marts måned for at blive klogere på konflikten mellem Israel og Palæstina.Al overskud fra støttefesten går til eleverne på Den Økologiske Produktionsskole, som samler penge ind til deres informationskampagne til fordel for Palæstina.mS fælledvej 12 i gården, nørrebro.torsdag den 11. maj klokken 16 til 19 Se: mellemfolkeligt Samvirke facebook.
OFFENTLIGT MØDE KØBENHAVN Den Økologiske Produktionsskole og Mellemfolkeligt Samvirke inviterer til støttefest for Palæstina i MS's hyggelige gård i København i dag.
Parallel-loven i Danmark har talt.Fædrene til de kriminelle bander på Nørrebro har talt. Endelig. Uden at vide, hvor længe den såkaldte »våbenhvile« mellem de to kæmpende bander på Nørrebro og i Nordvest holder, kan de mere demokratisk sindede borgere i Danmark her op til kommunalvalget jo overveje, hvad vi skal sætte højest her i landet. Sharia loven eller Den Danske Grundlov? Venligtsindede vælgere vil sikkert mene, at det er godt med selvjustits i de muslimske parallelsamfund.Men ligger det så lige om hjørnet, at disse sharia-baserede »oldermandsråd« skal tages i ed hver gang, inden det danske demokratiske samfund tør implementere nye reguleringer på hele den brede palet af offentlige tilbud til indvandrere af enhver slags - hvad enten det er flygtninge, asylansøgere, udviste asylansøgere, indvandrere i almindelighed, kriminelle indvandrere eller udenlandske top-forskere m. v.? PETER BRENØE LANGE, BRENØE COMMUNICATION, SKODSBORG.

Bander. Sommerens og efterårets bandekon-flikt har nu kostet et dødsfald efter skyderi på Tagensvej på Nørrebro, oplyser Københavns Politi.I alt tre er ramt, heraf er den ene hårdt såret, mens den anden er lettere tilskadekommet. De har alle banderelationer.»Vi efterforsker lige nu skyderi på Tagensvej«, skrev politiet på Twitter kort efter hændelsen.Både politiets helikoptere, 10 politibiler og nogle civile politibiler var til stede på Nørrebro efter skyderiet.Mjølnerparken har været scene for flere skyderier siden i sommer. Det var også her, at en civil patruljevogn blev beskudt i slutningen af september. Det skete, da patruljevognen kørte efter en scooter med to unge mænd. Det er uvist, om mændene på scooteren var klar over, at det var politiet, de skød mod. Tre mænd blev kort efter anholdt, men måtte løslades, da retten mente, at mistanken mod dem ikke var stærk nok til, at de kunne varetægtsfængsles.thomas.flensburg@pol.dk 

Det er en usædvanligt høj byggehejs, som Ajos har monteret første del af på Uptown ved Nørrebro Station.Den bliver 100 meter eller 29 etager højt. Ajos a/ s er i gang med at montere første del af en dobbelt byggehejs, som med sine 100 meter i højden bliver usædvanligt høj efter danske forhold, og samtidig kommer den til at spille en meget central rolle for byggeriet af Uptown -det nye byggeri af 600-700 studieboliger ved Nørrebro Station. Det er en såkaldt twin-personhejs med en kapacitet på 2.100 kg. pr. stol. Den kommer både til at bringe mandskab, materialer og arbejdsredskaber op på byggepladsen efterhånden som byggeriet skrider frem. Netop på grund af den centrale rolle, som byggehejsen får, er opstilling og dimensionering planlagt meget nøje i samarbejde med KPC, som står for opførelsen af byggeriet, der foruden højhuset kommer til at bestå af seks punkthuse.

Flere gange i august er tilfældige mennesker blevet ramt af skud på gaden i København. De er blevet ofre for den såkaldte bandekrig. Heldigvis er ingen af de uskyldige døde af skuddene, men især på Nørrebro i København føler mange sig utrygge. Det er nemlig på Nørrebro, at banden Loyal To Familia især holder til. Banden består mest af folk med rødder i andre lande, og dens leder er pakistanskfødte Shuaib Khan.Han er tidligere dømt for vold og fik i tirsdags forlænget sin varetægtsfængsling i en sag om trusler mod politiet.Loyal to Familia har afdelinger flere steder i Københavnsområdet og har også spredt sig til Aarhus. Banden kæmper mod andre grupper fra blandt andet Mjølnerparken og Nordvestkvarteret i København. Ifølge politiet kæmper banderne blandt andet om magten over narkomarkedet, men også om status og ære. Det betyder, at hvis et bandemedlem på den ene side bliver ramt, så skal det hævnes, og på den måde kan skyderierne blive ved og ved. Justitsminister Søren Pape Poulsen vil have Loyal to Familia gjort forbudt, så man får en fængselsstraf, hvis man er medlem af banden eller forsøger at skaffe nye medlemmer. Laura Kjestrup Nielsen.

40Sognepræst Eva Bernhagen, Læsø, blev i 2006 cand. theol. fra Københavns Universitet. Hun blev frivillig i Natkirken ved Vor Frue Kirke i København i 2000 og drog samme år på studieophold ved United Theological College i Bangalore i Sydindien, hvor hun også var 2005. Denne gang på legat fra Danmission for at studere islam og interfaith relations ved Henry Martyn Institute i Hyderabad.Hun skrev speciale om menneskerettigheder og islam, har arbejdet for Islamisk-Kristent Studiecenter på Nørrebro i et projekt om oprettelse af venskabsmenigheder imellem kirker og moskéer på Nørrebro.Da hendes mand fik job på Herregårdsmuseet Gl. Estrup bosatte de sig i 2010 i Randers, hvor hun også var gæstepræst i Natkirken i Sct.Mortens Kirke. Her deltog hun i arbejdet med at udvikle taizé-andagten og afholde Valentins aften for kommende brudepar og andre par.I 2013 blev hendes mand museumsleder på Læsø Museum og Eva Bernhagen blev sognepræst ved Byrum, Østerby og Vesterø Kirker 29.september 2013. I årene i Randers var hun aktiv som styrelsesmedlem i foreningen IKON og er nu redaktør af Magasinet Ikon. Fritiden anvendes på blandt andet Nordic Hiit træning i Læsøs natur.

H.C. Andersen ligger der. Det samme gør Dan Turèll, H. C. Ørsted og Michael Strunge.Og nu ligger der også en materielplads. Københavns Kommune bruger i dag en del af den fredede Assistens Kirkegård til skrotaffald, depot for storskrald og som central for fejevogne og lastbiler fra byens renhold.Resultatet er blandt andet, at de gamle træalleer er i fare. En række af gamle rønnebærtræer er slemt medtagne af påkørsler, når tonstunge lastbiler skal bakses rundt om kirkegårdsstiernes hjørner. Langs den centrale poppelallé vidner dækspor i rabatten om, at lastbiler maser jorden over trærødderne.Det har fået Danmarks Naturfredningsforening og Miljøpunkt Nørrebro til at anmelde kommunen til fredningstilsynet for overtrædelser af de love, der skal beskytte Assistens Kirkegaard: »Vi vil gerne have, at fredningsbestemmelserne bliver efterlevet. Tingene må gøres på en måde, så de ikke påvirker kirkegården væsentligt, og så man ikke bruger den til noget, der kan gøres et andet sted«, siger centerleder Anders Jensen fra Miljøpunkt Nørrebro.Samme anke har Louise Hemmingsen fra Danmarks Naturfredningsforening København: »Kommunen bruger kirkegården til noget, som ikke er i overensstemmelse med fredningsbestemmelserne.De bruger den til tung kørsel og oplagring af affald fra et større område af Nørrebro«, siger hun. »Jeg kan godt se, at det er praktisk for kommunen, men det slider på det åndehul, den udgør i bydelen«. Den gamle kirkegård blev fredet i november 2016 ved en afgørelse, der klart slår fast, hvad der må ske på arealet. »Motoriseret kørsel er kun tilladt i forbindelse med kirkegårdsdrift, kørsel med rustvogne, handikapkørsel og driften af fredningsområdet«, står der i afgørelsen.Nørrebros Lokaludvalg skrev i juni til overborgmester Frank Jensen (S) og teknik-og miljøborgmester Morten Kabell (EL) for at gøre opmærksom på, at fredningsbestemmelserne bliver overtrådt.»Vi skal derfor opfordre jer til at stoppe teknikog miljøforvaltningens uretmæssige brug af kirkegårdens arealer«, skriver udvalgets formand, Mogens Petersen, i sit brev til de to borgmestre.Efter anmeldelsen har serviceområdechef Jon Pape meddelt, at den ulovlige drift øjeblikkeligt vil blive indstillet. »Vi har gjort to ting: Den ene er, at vi har standset kørslen. Den anden er, at vi har søgt om dispensation til at bruge pladsen fortsat«, siger han. »Fredningsbestemmelserne siger, at området kun må bruges i forbindelse med drift af kirkegården. Vi vil gerne bruge den lidt bredere.Vi vil gerne have mulighed for, at fejemaskinerne på Indre Nørrebro kan læsse affald af der, og at de køretøjer, der bliver brugt i parkerne på Indre Nørrebro, kan køre derind«.soren.astrup@pol.dk Jeg kan godt se, at det er praktisk for kommunen, men det slider på det åndehul, den udgør i bydelen Louise Hemmingsen, Danmarks Naturfredningsforening København.
KØBENHAVN Lastbiltrafik og et depot for storskrald strider ifølge grønne organisationer mod fredningen af Assistens Kirkegård.
I flere år er Copenhagen Pride kørt uden om Nørrebro. Mærkeligt nok, for Nørrebro skulle være Danmarks mest mangfoldige bydel. Sidste år hed det sig, at det ikke var muligt for pailletbøsser og glimmerlesbiske at danse ned ad Nørrebrogade pga. vejarbejde. I år hedder det sig, at der er bedre fotomuligheder på Frederiksberg Allé. Jeg glæder mig allerede til næste års bortforklaring.Eller glæder og glæder, for det er næppe en sejr for en frisindet, at Priden igen må styre uden om Nørrebro.Bydelen, der kaldes Danmarks mest mangfoldige, er det kun på papiret. I virkeligheden kan jøder ikke føle sig sikre, hvis de bærer kalot på Nørrebrogade, og jødiske homoseksuelle har allerede meddelt bevægelsen »Regnbuen tilbage til Nørrebro«, at hvis optoget går via Nørrebrogade, bliver det uden dem.Vi ved alle, at bydelen, der for nylig har indført en visitationszone og er hjemsøgt af skyderier, for længst har påbegyndt en bevægelse fra mangfoldighed til enfoldighed. Derfor er det også latterligt at blive ved med at omtale Nørrebro som mangfoldigt.Jeg kan forstå, at man i Oslo ikke har samme betænkeligheder. Her lader man Priden gå gennem et indvandrertungt område. Måske fordi man har forstået, at Priden ikke bare er et festligt optog, men også et væsentlig politisk signal - her går vi ind for frisind, seksuelt og mentalt.Det burde være en helt ukontroversiel sag, men er det ikke, hvilket DRs etikchef også demonstrerede i sidste uge. Her kom det frem, at DRs ansatte ikke må skilte med deres ansættelsesforhold, hvis de deltager i Priden, og det kan man jo kun undre sig over. Når alt fra Danske Bank til Panduro Hobby, 3F, DSB og Nykredit er med på sponsorlisten, må optoget siges at være mainstream.Men mediemastodonten, som for nylig har ansat en mangfoldighedskonsulent til 2,1 mio. kr. årligt, insisterer på at levere det ene bizarre selvmål efter det andet og på at brolægge vejen til næste års medieforhandlinger med Dicte i Iran, flyvende heste og nyhedsdirektører, med bijobbende studieværter, groteske lønninger og udmeldinger, der er til at dø af grin over.Tilbage til Copenhagen Pride. Hvorfor ikke lade den gå gennem Mjølnerparken til næste år? Naturligvis som en demonstration af, at frisind er en dansk værdi, og at bøsser og lesbiske uanset religion skal kunne færdes alle steder, herunder i ghettoer. Hvis tanken virker provokerende, skal man måske tænke lidt over hvorfor.Engang var vi bannerfører for ligestilling og homoseksuelles rettigheder.Vi frigav pornoen, gik barpattede rundt på stranden og insisterede på et afslappet forhold til nøgenhed og seksuel mangfoldighed.Men den danske frisindskultur har sovet i timen. Frisind er ikke et naturligt forekommende grundstof, men må hele tiden genopfindes, ligesom kampen for frihedsrettigheder løbende må udkæmpes.
KLUMME.
Nørrebro United åbnede døren til en fortrolighed, som 17-årige Mohammad Ammar ikke havde kendt før.»Jeg kunne snakke om problemer, jeg havde derhjemme, uden at jeg blev nødt til at holde mig tilbage. Det hjalp mig med at åbne op. Jeg ved ikke, hvem jeg ellers skulle have snakket med«, siger han.I tre år er han kommet i fodboldklubben, både som spiller og træner.Nogen har sat et klistermærke på en mursten ved klubbens indgang med budskabet ' All teachers are basterds'. Indenfor serverer de økomælk fra Thise og viser skærmbilleder med slogan som ' Nej til racisme' og ' Lokal og social'.Nørrebro United befinder sig mellem placeringen i en graffitifyldt gård og ønsket om at fremme bløde værdier om fællesskab og tolerance. Omtrent som Nørrebro selv. Og omtrent som de drenge, der kommer her.17-årige Mohammad Ammar og 15-årige Betim Abdiji er blandt dem. De er i klubhuset på Husumgade så tit som muligt, efter de blev introduceret til stedet i forbindelse med projektet ' Unge, holdspil og medborgerskab'. Det skulle få unge drenge ind i et foreningsfællesskab og lære dem at tale om deres problemer.Sådan et mål rimer måske hverken på Mohammad Ammars kraftige ruskindsstøvler eller Betim Abdijis store guldur.Men da Mohammad læner sig frem i klubhusets sofa og med en drenget iver i stemmen fortæller om Nørrebro United, er der ingen hård attitude at bryde igennem.Introduktion til fortrolighedMohammads forældre er fra Irak, og Betims familie har rødder i Albanien. Problemer og frustrationer er ikke noget, de er vant til at diskutere med forældre og venner, fortæller de. Men som en del af projektet talte trænere fra Nørrebro United og forsker Knud Ryom om private emner med drengene ved træninger og i skolepauser.Først handlede det om stort og småt i hverdagen, søskende og karakterer. Hvad der fylder for en teenager. Trænerne lod det vide, hvis de selv havde en dårlig dag, og efterhånden blev tilliden stærk nok til, at de kunne tale om sværere emner.»Efter lang tid blev vi tættere knyttet til trænerne. Vi kunne fortælle dem ting, som jeg ikke har fortalt andre. De lyttede og svarede på en god måde og hjalp mig med, hvad jeg kunne gøre. Det ville jeg ikke have gjort med trænerne i min gamle klub«, fortæller Betim Abdiji.De to drenge er væsensforskellige. Betim Abdiji taler med lav, dyb stemme og holder blikket på sine fingre, der drejer remmen af det store guldur rundt på håndleddet. Han har en ven med på sidelinjen og sjusker med ordene, så det skinner igennem, at hans baggrund ikke er så dansk, som hans lyse hud og mellembrune hår vil lade tro.Mohammad Ammar taler som en politiker - med et vandfald af ord og en iver efter at dele sine refleksioner over alt fra racisme til en nyfunden respekt for kvinders formåen. Han blev hurtigt frivillig træner i klubben.De er fælles om en oplevelse af goderne ved at blive en del af Nørrebro United.Betim Abdiji og Mohammad Ammar blev en del af Nørrebro United, da Knud Eske Ryom fra Københavns Universitet ville tage hul på et ph. d.-projekt, der skulle gøre folkeskoledrenge i socialt udsatte områder mere engagerede i deres lokalmiljø og gladere for skolen.Fidusen med det hele fangede drengene ikke fra starten, »men jeg tænkte, at jeg gerne ville spille fodbold, så jeg ville give det en chance«, siger Mohammad Ammar om det første møde.Man kan kalde det en sund skepsis. Han ville i hvert fald ikke lade sig imponere.»Jeg havde en forestilling om, at Nørrebro United var en bundklub. Det var ikke rigtig en klub, og jeg kendte den ikke. Holdene var ikke på så højt niveau som for eksempel KB, B. 93 og Hvidovre«, siger han.Alligevel mødte Mohammad Ammar op på grønsværen ved siden af Mjølnerparken klokken 7 om morgenen to dage om ugen. Nu har både han og Betim Abdiji droppet træningen i deres tidligere klubber til fordel for Nørrebro United.»Jeg følte mig ikke hjemme i den anden klub efter noget tid, for jeg ville gerne være et sted, hvor jeg kunne snakke med de andre og hygge med dem efter træningen.Jeg havde venner i den anden klub, men jeg følte ikke, at jeg kunne snakke med dem om ting, der var personlige for mig«, siger Betim Abdiji.Han fortæller, at forholdet til trænerne i Nørrebro United og til Knud Ryom har poleret noget af overfladen væk fra drengenes indbyrdes forhold, så de nu også taler meget mere åbent med hinanden.Hvilke problemer de to drenge har behov for at tale om, vil de dog ikke fortælle.De retter sig op, og lidt af den indledende imødekommenhed forsvinder. Man bliver ikke indviet i deres kampe på en enkelt eftermiddag.Kort vej til kriminalitetDa projektet begyndte, gik både Mohammad Ammar og Betim Abdiji på Rådmandsgade Skole, der er en af Danmarks mest socialt belastede skoler. Betim går nu i 9. klasse der, og Mohammad går i 2. g på Hvidovre Gymnasium.Trekanten mellem drengenes folkeskole, boldbane og klubhus er noget nær epicentret i den bandekrig, der plagede Nørrebro sommeren over. Her er chancen for at blive fristet til en kriminel løbebane, endnu før man har fået sine første karakterer, større end på de fleste skoler.»Jeg har venner, som har været på den forkerte side af loven, og som har gjort ting, der har betydet, at de har været inde at afsone i en periode«, siger Mohammad Ammar.De fniser begge og sender blikke til hinanden som svar på, om alle eleverne ved, hvem på skolen der kunne bruge hjælp til at finde tilbage på dydens smalle sti.Betim Abdiji giver en smule: »Mange var på den forkerte side af loven. De ændrede sig ved at spille fodbold.Trænerne spurgte, om de ville komme og prøve.De sagde, at det ville blive sjovt. Så vi prøvede det, og det var hyggeligt.Det var sjovt, og vi gik hjem glade.Skolen blev et meget gladere sted«, siger han.Mohammad Ammar ser sig selv som heldig, fordi han har været tiltrukket af fodboldprojektet og brugt så meget tid i klubben de seneste tre år i stedet for at følge vennernes fodspor ind i en fængselsdom.Han vil gerne hjælpe andre, der er endt i svære situationer.»Det ender man ofte med, hvis man er af anden etnisk baggrund, fordi der er de her forestillinger om, at muslimer er terrorister, og man ikke vil have muslimer i landet. Det kan påvirke en person meget negativt. Selv om det er en lille del af befolkningen, der mener det, er det dem, der råber højest på de sociale medier og bliver hørt mest«, siger han.Fodbold er for ham noget, man kan komme til uden at blive bedømt eller føle sig krænket. Man kan komme, som man er, og mødes omkring bolden på banen.Det er et fællesskab, som man ikke danner bare ved at gå i skole sammen.Han træner ikke længere i Nørrebro United, men hjælper stadig til med arrangementer.Betim Abdiji kommer jævnligt i den graffitifyldte gård. Han træner stadig med vennerne to dage om ugen.Vi afbrydes af et stort hold unge fra produktionsskolen, der skal lave flødeboller med hindbærmarengs, og går i stedet ud for at fotografere drengene. De giver sig straks til at posere med en portion af den attitude, man ved første øjekast kan spore i dem. Et lyshåret barn, der klatrer rundt på legepladsen i støvregn, er den eneste, der bliver tilbage mellem graffiti og klistermærker, da vi forlader Nørrebro Uniteds klubhus.emilie.mork@pol.dk Efter lang tid blev vi tættere knyttet til trænerne. Vi kunne fortælle dem ting, som jeg ikke har fortalt til andre Betim Abdiji.
Mohammad Ammar og Betim Abdiji taler varmt om trænere, der lærte dem at diskutere følelser og fremtidsdrømme.
Vi er efterhånden endt dér, hvor vi alle frygtede: De københavnske gader er blevet kulisse for bandernes kampe. Skud er faldet. Uskyldige er ramt. Det er kommet så vidt, at politiet nu advarer unge mænd mod at færdes på Nørrebro.Politikernes bud på løsninger følger den velkendte opskrift: mere politi og mere forebyggelse. Det er sådan set ganske fornuftigt, men vi får ikke krammet på banderne, før vi fjerner deres primære finansiering: hashsalget. Det er et milliardmarked, som efter christianitternes protest mod salget på pusherstreet er blevet spredt til hele byen - og særligt Nørrebro.Den logiske konsekvens er de kampe, vi ser nu. Banderne kæmper om at få kontrollen med bydele og de markedsandele af det lukrative hashsalg, der følger med.Ønsker man at købe hash, kan man møde bandernes sælgende håndlangere i de sociale boligblokke, i parker eller på gadehjørner.Det kan næsten ikke blive mere tilgængeligt i København. Det er uholdbart. Men lige så uholdbart er det, at almindelige mennesker er tvunget til at bidrage til bandernes raseren, når de køber hash - som næsten hver anden ung gør. I stedet bør hashsalget foregå kontrolleret og uden om banderne.Som beboer på Nørrebro gruer jeg for de næste uger: Jeg ser banderne overalt i mit kvarter - særligt omkring Blågårds Plads og Folkets Park. Altid i store grupper og klædt i sort. Jeg er som hvid mand nok ikke i farezonen for skududvekslingerne, men deres tilstedeværelse er ubehagelig. Og endnu værre er følelsen af det kollektive kontroltab, hvor det ikke er lovgivningen, der definerer spillereglerne i det offentlige rum, men derimod bandernes primitive ledelsesfigurer.Det kræver selvsagt mere tilstedeværelse fra politiet at genvinde kontrollen, men det forslår som en skrædder i helvede, når banderne er så fuldt integreret i de sociale boligblokke og har så stort et økonomisk incitament til at fortsætte deres ulovlige aktiviteter. Hvis vi skal komme bandekriminaliteten til livs, kan vi derfor ansætte nok så mange politifolk, men vi kommer ikke udenom at følge i sporet på flere amerikanske stater: legaliser hashsalget, og fjern bandernes primære finansiering!.

LTFs leder, Shuaib Khan, fortæller, at LTF ikke er en kriminel bande. Er det en opfattelse, Københavns Politi deler? »Nej, det gør vi bestemt ikke. I Københavns Politi har vi adskillige politisager mod LTFrelaterede personer - eksempelvis sager, hvor vi har konstateret, at de ernærer sig ved afpresning og salg af hash og andre stoffer,« siger politikommissæren og henviser til flere sager, hvor personer har lagt sedler med et telefonnummer og teksten »Loyal to Familia« hos massage klinikker på Frederiksberg og Vesterbro. Sammen med sedlerne var en trussel om, at ejeren skulle ringe til nummeret. Ellers blev butikkerne smadret.Når LTF kædes sammen med kriminalitet, er der ifølge LTF tale om enkelte personer, der begår enkelte handlinger - det sker altså ikke på vegne af LTF og i LTFs navn. Er det også politiets opfattelse? »Det er bestemt ikke det billede, vi oplever i København - bare se afpresningssagerne. Man går truende ind til de her glædespiger og siger til dem, at ejeren skal ringe til dem inden 24 timer, ellers smadrer de stedet.Det er jo ikke noget, enkeltpersoner gør. En af gangene var der tre mænd derinde på en gang. Det er selvfølgelig efter aftale.« Ifølge LTF skal man som almindelig borger på Nørrebro ikke være bekymret for deres tilstedeværelse.Deler politiet den opfattelse? »Jeg deler den opfattelse, at borgerne på Nørrebro ikke skal være urolige - for politiet er der. Men det er jo fuldstændig sygt, at de render og skyder i det offentlige rum.« Shuaib Khan mener, at politiet er med til at tale problemet op i Sigynsgade på Ydre Nørrebro ved at hævde, at uromagerne alle er medlemmer af LTF. Har han en pointe? »Vi hører fra beboerne i Sigynsgade, at de er bekymrede på grund af alle de LTFere, der render rundt derude, og beboernes røst lægger vi sådan set noget mere vægt på. Men der er generelt ikke ret mange, der har den store lyst til at blive involveret i eller i at tale med os om bandekriminalitet.annj@berlingske.dk matg@berlingske.dk 
Q&amp;A Hos Københavns Politi genkender man ikke det billede, som leder af grupperingen Loyal to Familia, LTF, Shuaib Khan, tegner. Så langt fra, siger politikommissær Steffen Thaaning Steffensen.
Daniél Brandt, 43 år, med sønnen Sebastian, 8 år, Dagmarsgade»Vi føler os ikke utrygge, og vi læser faktisk primært om alle skyderierne i medierne.Men under den sidste bandekonflikt havde jeg det sådan, at hvis de skyder på mit gadehjørne, så flytter jeg. Så kommer det for tæt på. Jeg forstår også godt, at politiet går ud og opfordrer unge til at passe på. Vi vil jo gerne passe på vores unge mennesker.«.Johannes Baunsgaard, 22 år, Tagensvej»Jeg ser af og til unge mænd køre maskerede rundt på scootere i området, men jeg er aldrig blevet antastet. Jeg føler mig heller ikke utryg. Jeg synes, det er en farlig udmelding at bede unge holde sig væk fra et bestemt område. Det svarer til at sige, at kvinder ikke skal komme i et bestemt område, hvis de vil undgå voldtægt. Man bliver taget som gidsel i egen by.«.Sofie Vietoft, 24 år, Hothers Plads»Min mor skrev, om jeg var okay efter det i aftes, men jeg vidste faktisk ikke, at det var uskyldige, der var ramt. Det er skræmmende at høre, men jeg mærker ikke noget til konflikten, udover at politiet patruljerer meget mere herude.Jeg føler mig ikke utryg, men jeg bor lige op ad Mjølnerparken, og jeg går aldrig igennem den om aftenen.«.Oskar Kretzschmar, 24 år, Nørrebro»Jeg fik en besked fra min mor om, at jeg skulle holde mig væk fra ydre Nørrebro, men jeg oplever ikke, at der er steder, jeg ikke kan komme. Jeg synes, at det er en voldsom reaktion fra politiets side, som kun forvrænger billedet af Nørrebro og den generelle flygtningeindvandrer-debat. Der er vist heller ingen fare for, at jeg som hvid middelklassedreng bliver forvekslet med LTF.«.ksv@bt.dk 

Københavns Politi etablerer en midlertidig visitationszone på store dele af Amager efter en skudepisode tirsdag.Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest.»Vi har en visitationszone som udløber i morgen, og der er ikke noget, der tyder på, at vi skulle lade være med at forlænge den. Så ja den bliver forlænget,« sagde chefpolitiinspektør Jørgen Bergen Skov på en pressebriefing i går.En visitationszone betyder, at politiet stikprøvevis kan undersøge personers kroppe, deres tøj, genstande og køretøjer.Ifølge politiinspektøren er zonerne et effektivt værktøj til at fjerne våben fra gadebilledet.»Det skal ses som et værkstøj, som vi har gode erfaringer med at bruge i bandekonflikter,« siger han.Den nye zone på Amager indbefatter følgende område: Christmas Møllers Plads mod øst til Vermlandsgade, Uplandsgade, Prags Boulevard, Ved Amagerbanen, Lergravsvej Strandlodsvej, Øre sundsvej, Amagerbrogade og retur til Christmas Møllers Plads.Ifølge politiet er flere skudepisoder årsag til visitationszonen.Tirsdag var der et skyderi på Holmbladsgade på Amager, hvor én person blev ramt af skud.Ikke samme konfliktSkudepisoden på Amager menes dog ikke at være relateret til de seneste ugers skudepisoder på Nørrebro, oplyser chefpolitiinspektøren.I stedet vurderes det, at skudepisoden relaterer sig til en konflikt mellem to registrerede bandegrupperinger, der tidligere var i konflikt i april.»Det er vores indtryk, at den kon-flikt, der udspillede sig i går, er en konflikt fra det lokalområde, det er sket i. Der er ikke noget, der tyder på, at det er den samme konflikt, som vi har set på Nørrebro, siger Jørgen Bergen Skov.Offeret for skudepisoden onsdag var en 20-årig mand, der er uden for livsfare.Ifølge politiet er han et registreret bandemedlem.Onsdag er tre mænd på 24, 23 og 19 år varetægtsfængslet i 27 dage for skyderiet/ ritzau/.

Niels Cordes, 20 år, Ordrup: »Jeg sendte faktisk artiklen med advarslen til mine venner, da vi skulle ind til Nørrebro og skate. Man kan selvfølgelig altid være på det forkerte sted på det forkerte tidspunkt.Men vi skal jo ikke leve i frygt. Man skal kunne gå uden for sin dør uden at være bange. Og jeg tænker for det meste, at det ikke sker for mig«. Frederik Frølich, 27 år, Frederiksberg: »Jeg går ikke og frygter for mit liv. Det har jeg ikke lyst til.Men det ville være løgn at sige, at jeg ikke tænker over det. Min mor skriver tit til mig, at jeg skal holde mig inden døre, inden jeg opdager, at der er sket noget. Jeg har ikke fået en sms fra min mor i dag, men jeg fik en i forgårs. Hun skulle bare lige være sikker på, at jeg havde det godt«. Luca Varona, 15 år, Nørrebro: »Jeg tænker ikke så meget over det i min hverdag. Min mor er bekymret, og jeg kender mange, der ikke må gå ud om aftenen for deres forældre, fordi der er bandekriminalitet.Hvis jeg er ude om aftenen og lige har fået en påmindelse om, at det sker, kan jeg godt finde på at vælge en anden vej, når jeg skal hjem«. Rasmus Lund Morrison, 34 år, Nørrebro: »Det er uhyggeligt, at man ligefrem skal sende advarsler ud til folk. Især når man bor så tæt på, hvor det hele sker. Al den her bandekriminalitet får mig og min hustru til at overveje, hvor vi vil bo. I perioder oplever vi det dagligt i den opgang, hvor vi bor.Det er utrygt. Især med to børn«.signe.vilsboll@pol.dk 

Københavns Politi etablerer en midlertidig visitationszone på store dele af Amager efter en skudepisode i tirsdags.Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest." Vi har en visitationszone som udløber i morgen (i dag), og der er ikke noget, der tyder på, at vi skulle lade være med at forlænge den. Så ja, den bliver forlænget," sagde chefpolitiinspektør Jørgen Bergen Skov på en pressebriefing i går.En visitationszone betyder, at politiet stikprøvevis kan undersøge personers kroppe, deres tøj, genstande og køretøjer.Ifølge politiinspektøren er zonerne et effektivt værktøj til at fjerne våben fra gadebilledet." Det skal ses som et værkstøj, som vi har gode erfaringer med at bruge i bandekon-flikter," siger han.Den nye zone på Amager indbefatter følgende område: Christmas Møllers Plads mod øst til Vermlandsgade, Uplandsgade, Prags Boulevard, Ved Amagerbanen, Lergravsvej, Strandlodsvej, Øresundsvej, Amagerbrogade og retur til Christmas Møllers Plads.Ifølge politiet er flere skudepisoder årsag til visitationszonen.I tirsdags var der et skyderi på Holmbladsgade på Amager, hvor én person blev ramt af skud. Skudepisoden på Amager menes dog ikke at være relateret til de seneste ugers skudepisoder på Nørrebro, oplyser chefpolitiinspektøren.I stedet vurderes det, at skudepisoden relaterer sig til en konflikt mellem to registrerede bandegrupperinger, der tidligere var i konflikt i april." Det er vores indtryk, at den konflikt, der udspillede sig i går, er en konflikt fra det lokalområder, det er sket i.Der er ikke noget, der tyder på, at det er den samme kon-flikt, som vi har set på Nørrebro," siger Jørgen Bergen Skov.Offeret for skudepisoden i tirsdags var en 20-årig mand, der er uden for livsfare. Ifølge politiet er han et registreret bandemedlem. I går blev tre mænd på 24, 23 og 19 år varetægtsfængslet i 27 dage for skyderiet. / ritzau/

Fædrene til bandemedlemmer på Nørrebro har efter det oplyste været afgørende for den »bandepause«, der efter det foreliggende er indgået mellem de involverede parter. Det vil givetvis afstedkomme mange kritiske kommentarer.Rigsadvokaten har efter det i pressen meddelte ændret opfattelse og anbefaler nu Justitsministeriet at anlægge sag ved domstolene med henblik på at forbyde banderne (i hvert fald en af de toneangivende).Når man som TV-seer ser forsamlingen af gruppernes truende medlemmer sværme foran retsbygninger m. m., fristes man til at foreslå juraens bestemmelser om »præventiv anholdelse« og »omvendt bevisbyrde« anvendt på disse kombattanter, således at de kan interneres, indtil såkaldte normale tilstande indfinder sig.Når rigsadvokaten kan justere sin rådgivning, kan retsvæsenet vel også. NIELS ELMING, KOLDING.

Det er kommet frem, at Alternativet forud for valget i 2015 modtog 450.000 kr., som blev overført fra de to skattelylande, Gibraltar og Luxembourg.Donoren var rigmanden, Ditlev Bredahl, som bl. a. ejer postboksselskaberne KickAss Capital og Danmai Limited i de to områder. Uffe Elbæk vil imidlertid på ingen måde sende pengene tilbage: »For det er langt bedre, at de bliver brugt på den grønne omstilling i Danmark end i et skattelyland. Pengene er i øvrigt også brugt for længst.« Groft sagt finder argumentationen aldeles spændende. Derfor vil vi gerne stærkt opfordre bandelederne på Nørrebro om at sende nogle af deres over-flødige sorte penge fra hashkriminaliteten til Alternativet. Her bliver de fluks vasket - om ikke hvide - så i hvert fald grønne.

Hvide busser og sorte magterDR K 20.00 Ved slutningen af Anden Verdenskrig lykkedes det Folke Bernadotte at redde 20.000 fanger ud af nazisternes koncentrationslejre, og med et blev han efter at have levet et helt anonymt liv verdensberømt. Tre år senere blev han myrdet.BaglandetDR P1 20.30 Fra virkelighedens afkroge i Danmark. Baglandet opsøger stemmer, skæbner og rå fortællinger fra mennesker, der oplever konsekvensen af - og handler på - politiske beslutninger og samfundets udvikling.Russerne kommer: Forstand og følelserDR P1 21.03 Forfatter og filminstruktør Sonja Vesterholt besøger sammen med Jon Kaldan den russiske begravelsesplads på Nørrebro i København. Og her genopstår Dostojevskij med krav, også til mennesker i dag, om at leve med forstand og følelser.

En af Politikens utallige klummeskribenter kloger sig på Ungdomshus-demonstrationen i sidste uge på Nørrebro i København: ' Her var der ni anholdte, de blev alle løsladt med det samme, tre af dem sigtet for vold mod betjente.' På den baggrund konkluderer klummeskribenten: ' Med andre ord: Begivenhederne onsdag aften, anno 2017, var mest af alt en lille autonom prut - sammenlignet med de brostensbrag, som København for 10, 20 og 30 år siden lagde ryg og gader til.' Det er søreme godt, at Politiken kan perspektivere gadevolden med brosten, petanque-kugler og møtrikker, der skulle affyres med slangebøsser.Vi går ud fra, at Politiken med det samme indstiller demonstranterne og de anholdte, hvoraf den yngste var 14, til Nobels Fredspris.

Skole: Den muslimske friskole Iqra Privatskole på Nørrebro i København står til at miste sit tilskud, der sidste år var på 21,7 mio. kr. Det skriver BT og Berlingske. I et brev fra Styrelsen for Undervisning og Kvalitet til skolen lyder det, at »styrelsen tilbageholder Iqra Privatskoles tilskud for januar 2018«. Det fremgår også, at styrelsen har tænkt sig »at lade Iqra Privatskoles tilskud bortfalde i sin helhed«. »Vi har haft et grundigt tilsyn med skolen, og der er mange alvorlige brud på loven,« siger styrelsens vicedirektør, Susanne Clausen, til BT. Skolen har været under skærpet tilsyn siden september. Det er bl. a. en følge af en afsløring i Berlingske af, at viceskolelederen rådede unge muslimer til at undgå ikkemuslimske venner. 

Socialdemokratiets leder Mette Frederiksen er en handlekraftig kvinde. Hun forlanger, at selveste statsministeren sætter sig for bordenden og indkalder alle partiernes formænd for at drøfte eskaleringen af bandekonflikten i København.Det er jo klart, at justitsministeren ikke har evnet at standse konflikten, og nu må der altså kompetente kræfter til. Alle gode forslag må bringes i spil. Justitsministeren, det skvat, maner til besindighed.Det er politiets opgave, og de har sat alle ressourcer ind på at løse den. Groft sagt er helt enig med Mette. Man ser partilederne for sig omkring et kortbord over Nørrebro med små matador-politibiler, som de kan styre rundt med. Lyt ikke til de profeter, der hævder, at de samme politikere har udsultet politiet i årevis.Lad de kompetente komme til.

Så har der igen været skyderier i København. Politiet udtaler, at man ikke kan garantere for sikkerheden i visse københavnske bydele.Sandelig en gruopvækkende udvikling.Samtidig kan man høre om kilometerlange køer ved den dansk-tyske grænse. Danske bilister, som vender hjem fra ferie, må vente i timevis på at komme ind i deres fødeland, mens danske politifolk udfører et stort set nyttesløst, men meget omkostningsdyrt kontrolarbejde.Tag dog politifolkene væk fra grænsen og tilbage til deres politikredse, hvor de kan bidrage med rigtigt politiarbejde. Der er hårdt brug for dem på bl. a. Nørrebro i København og i Aarhus Vest.

»En korrupt og bindegal komedie« kalder Nørrebro Teater »Revisoren«, der samler et stjernehold af fremragende skuespillere -anført af »Broen« -aktuelle Thure Lindhardt i titelrollen. Nikolaj Gogols beske komedie er skrevet i 1836, men historien fra zartidens Rusland bliver i Madeleine Røn Juuls iscenesættelse omplantet til noget, vi kender.Benedikte Hansen, Mikael Birkkjær, Sarah Boberg, Ole Lemmeke, Tina Gylling Mortensen og endnu flere er på rollelisten i komedien om den korrumperede lilleby, der går i panik, da de grådige indvånere tror, en magtfuld revisor er dukket op for at kigge dem i kortene. I virkeligheden er han en bedrager, der forstår at udnytte situationen. Lyder det bekendt? Premiere: 17. februar.

Arkitekten bag ghettoen Mjølnerparken på Nørrebro i København, Bjarne Willesen, frygter ikke statsministerens planer om at rive dele af de danske ghettoer ned. De kan ende med at gå ud over Mjølnerparken også.' Jeg vil ikke føle en personlig krænkelse ved det, og jeg bryder heller ikke sammen med en depression, for det er jo ikke verdensarkitektur, som fortjener at blive gemt for eftertiden.Men det løste et behov, det er sobert og ligetil, beroliger han Berlingskes læsere.Selvfølgelig er Willesen helt rolig? Han ville først blive krænket, hvis man bad ham selv om at bo i Mjølnerparken i stedet for i Espergærde.

Arkitektur. »Vi er heldigvis ikke nået ind til bykernen, men uanset hvad: Det er forkert. Det er kulturarv, og nu har vi kun indskanningerne tilbage«. Sådan siger teknik-og miljøborgmester i Københavns Kommune Morten Kabell (EL), efter at han har stoppet den fortsatte destruktion af de dokumenter og arkitekttegninger, som Københavns Kommune digitaliserer. Siden 2013 har kommunen ellers efter indskanning af diverse gamle byggesager og arkitekttegninger destrueret de gamle fysiske tegninger.Det gælder eksempelvis Kaare Klints tegninger af Grundtvigskirken, Danmarks første højhuse, Bellahøjhusene, og Danmarks første rækkehuse, Bakkehusene.I de første år er det områderne Husum, Brønshøj, Damhussøen, Vanløse, Utterslev, Emdrup og dele af Nørrebro og Østerbro, der er blevet skannet og destrueret.emil@pol.dk 

Bag om Pjerrot-figurendk4 08.10 Pjerrot er et ikon for hele Tivoli, selvom han bor på Pantomimeteatret. Børnene og de voksne elsker Pjerrot, selvom han måske også er lidt mystisk med det hvidsminkede ansigt. Men hvad er Pjerrot egentlig for en figur? Se med i " Kultur i Tivoli".Bodil Jørgensen om sin trodk4 10.20 Hun spiller nogle gange præst, en lidt træt en af slagsen, men de findes jo også. Personligt har hun dog et godt forhold til Gud og har haftdet hele livet.Bodil Jørgensen ønskede selv at optagelserne til dette program i serien " Livsvalg" skulle ske på hendes stamsted, Stefanskirken på Nørrebro, hvor hun finder ro og refleksion.

Miniburgere: Sliders er en art miniburgere, et amerikansk fænomen, populært ved receptioner, og det er også navnet på en restaurant ved Dronning Louises Bro på Nørrebro i København. Nu åbner endnu en filial i hovedstaden, nemlig på Enghave Plads.»Vi har virkelig ledt i hele byen og været ude at kigge på utallige lokaler,« fortæller ejeren, Ludvig Abildtrup, til AOK. Den nye Sliders-restaurant åbner 1. december, bliver 434 kvadratmeter stor og får plads til 70 siddende gæster.Hvis alt går efter planen, får gæsterne fra 2019 også en ny metrostation at kigge ud på. Indretningen af den nye Sliders-filial er lagt i hænderne på radio-og tv-værten Esben Bjerre.
Kulinariske klip.
Den seneste tids voldsomme sammenstød i det københavnske bandemiljø fik torsdag politiet til at indføre visitationszone i store dele af Nørrebro og den nordvestlige del af byen ud til Husum.Ifølge politiet er det særligt grupperingen Loyal to Familia (LTF), som på det sidste også har skabt problemer i Aarhus og Køge, der er drivkraften bag den eskalerende vold.Kamp om territorie- Urolighederne skyldes noget bandefnidder, hvor blandt andet LTF og folk fra Mjølnerparken er inde over, siger politikommissær Steffen Steffensen fra Afdelingen for Organiseret Kriminalitet ved Københavns Politi til Ekstra Bladet.- Det er ren markering af territorier, men det skal selvfølgelig stoppe, for det er fuldstændig uacceptabelt, siger han.Alene siden juni har Ekstra Bladet kunnet fortælle om en håndfuld skyderier, som menes at være banderelateret.I fredags gik urolighederne ud over et 19-årigt medlem af LTF, som blev overfaldet og knivstukket i benet. En er anholdt i den sag, mens to fortsat menes at være på fri fod.- Vi har stor fokus på det, og vi bruger rigtig mange ressourcer på at styrke tryghedsfølelsen.Derfor er vi også meget til stede på gaden.Men skyderier og knivstikkerier er lidt ligesom vejrudsigten.Det er meget svært at forudsige, siger Steffen Steffensen om politiets arbejde.Også natten til onsdag i denne uge måtte Københavns Politi rykke ud til meldinger om skud på åben gade.UtryghedKort efter midnat kunne borgere berette om et skyderi ved Haraldsgade på det ydre Nørrebro. Skyderiet natten til onsdag kommer kun få dage efter, at politiet blev tilkaldt til et formodet skyderi på Mimersgade kun få hundrede meter derfra.Indførelsen af visitationszone betyder i praksis, at politiet en begrænset periode kan foretage stikprøvevis besigtigelse af personers legeme, undersøgelse af tøj og andre genstande, våben samt køretøjer.- Det er fuldstændig uacceptabelt, at vi har områder, hvor banderne skaber utryghed for borgerne, siger ledende politiinspektør Peter Dahl til Ekstra Bladet om baggrunden for den nye visitationszone.- Nu er tiden kommet til at stramme nettet og bruge de værktøjer, vi har for, at dæmme op for banderne, siger Peter Dahl.I forbindelse med skyderierne har politiet i forvejen udført en række visitationsaktioner på Nørrebro den seneste tid.- Sidste weekend lavede vi natten mellem lørdag og søndag 40 visitationer på Nørrebro alene, fortæller Steffen Steffensen.- Vi vil gerne gøre det så uattraktivt som muligt at være medlem af de her bander.Derfor ånder vi dem i nakken, siger politikommissæren.cama@eb.dk 
Politiet slår hårdt ned efter en lang række uroligheder i det københavnske bandemiljø.
Bandekonflikt. Som reaktion på den seneste tids eskalering i bandekonflikten mellem forskellige grupperinger i København opretter politiet nu en visitationszone i et større område omkring Nørrebro, Husum, Brønshøj og Tingbjerg. Det oplyser ledende politiinspektør Peter Dahl fra Københavns Politi. »Siden 12. juli har vi haft fem alvorlige hændelser med knivstikkerier og skyderier i det her område. Det er på den baggrund, at vi nu giver politiet endnu et værktøj til at bekæmpe den her bandekriminalitet«. Som eksempel på nogle af de episoder, der har været, nævner han et skyderi på Mimersgade ved Mjølnerparken, hvor flere køretøjer jagtede hinanden.Ritzau.

Tak til Eskild Dahl Pedersen, leder af den boligsociale indsats i Mjølnerparken på Nørrebro, for i Berlingske 11. juli at levere et uimodsigeligt argument for at indføre borgerløn i Danmark.Det er kun »klassiske danskere«, der ikke kan se, at velfærdssamfundet allerede de facto har indført sociale ydelser, som med rette bliver opfattet som »løn« af de tilrejsende og fordomsfri danskere. Det er kun omfanget af erkendelse, som afholder velfærdsstaten fra at bryde helt sammen.Skal vi gentænke den, inden det sker? HANS JØRGEN PEDERSEN, SANKT KJELDS GADE 10, 2100 KØBENHAVN Ø.

Det var en cirka 18-årig mand, der onsdag aften blev ramt af skud på Frederiksberg i København.Han blev meldt uden for livsfare i går. Det er uvist, hvor alvorlige kvæstelser han har fået. Han er fortsat indlagt på hospitalet.Fire personer blev onsdag aften anholdt på Assistens Kirkegård på Nørrebro mistænkt for at have noget med skyderiet at gøre. De blev alle løsladt i går morges.Mistankegrundlaget mod dem opretholdes dog, oplyser politiet.Onsdagens skyderi fandt sted ved 20-tiden på Falkoner Allé ved restaurant Fontænen. Der er ikke oplysninger om, at skyderiet har nogen relation til restauranten, der også omtales som en café./Ritzau/

Nye Borgerliges Pernille Vermund er kommet sig over sit mediestunt på Nørrebro og rabler løs på sin blog: ' I Danmark er vold forbudt.Det er også forbudt at slå sine egne børn. Det er forbudt at slå sin kone.' Hun tilføjer: ' Nye Borgerlige mener, at alle udlændinge, der bryder loven, skal udvises konsekvent efter første dom.Det gælder også forældre, der øver vold mod deres børn. Det gælder også trusler mod pigerne i familien.' Det er søreme en konsekvent trussel, Pernille Vermund disker op med i sin rødvins-tåge.Ved lejlighed må hun gerne besvare dette spørgsmål: Når forældrene er verfet ud af landet, hvem skal så passe deres børn?.

Når sommeren nærmer sig, kommer flere hjemløse østeuropæere til København for at søge lykken. Flere er allerede nu synlige i gadebilledet - blandt andet ved Nørrebro Station. Sidste sommer blev der flere steder etableret deciderede hjemløselejre, som var til stor gene for de lokale beboere - men som politiet havde svært ved at sætte ind over for. Det gør regeringen nu noget ved. Ifølge en ny ordensbekendtgørelse, som træder i kraftden 1. april, skal politiet i fremtiden kunne opløse og forbyde hjemløselejrene alene med henvisning til, at de skaber utryghed i nærområdet.Det skriver TV 2 Lorry.
kort nyt.
Empire Bio på Nørrebro fejrer julen med gode julefilm for de små. Her kan man tage børnene med til julehygge, når loungen omdannes til en julestue med småkager og juleklippe-klister med gamle filmplakater.Man skal dog selv medbringe saks, lim og tape. I salen vises der kortfilm for de små som »Cirkeline« og »Fanny Farveløs«. Lyset vil være dæmpet i salen, og det er okay at småsnakke og gå ind og ud under filmen. Det koster 35 kr. at deltage.Find billetter på empirebio.dkJulebio i EmpireGuldbergsgade 29 F, København N Søndag kl. 13-15.
Film.
Jamaicansk musik har siden 1960' erne sat sit præg på Englands popmusik med ska, dub og dancehall. Men de seneste par år har den gamle kolonimagts afrikanske forbindelser ændret lyden af London.Den engelske grime bobler (ligesom dansk nørrebro-hiphop) af afrobeat. Og i midten af dén fest står unge J Hus. En 21-årig rapper fra Østlondon med gambianske rødder.Han spytter grime-rim med asfalt mellem tænderne om sit liv i London og sætter ild til et spruttende bål i beatet, hvor dancehall, r'n'b, UK Garage og afrobeatet løber sammen i alle farver. Uimodståeligt. Det lyder som albummet, Drake har hørt hele sommeren for at finde ud af, hvad der sker lige nu.simon.lund@pol.dk 

Bandekonflikt: Ni bandefolk blev torsdag aften anholdt, efter at politiet i et område på Nørrebro i København fandt to skydevåben. De ni blev fredag fremstillet i grundlovsforhør med krav om varetægtsfængsling, oplyser Københavns Politi.Ifølge Ritzaus oplysninger er der tale om ni personer med tilknytning til banden Loyal To Familia.Politiet har dog ikke oplyst yderligere om personernes bandetilhørsforhold.Politiet oplyser ikke, hvad de ni mænd er sigtet for, men skriver i en pressemeddelelse, at mændene blev anholdt i et område, hvor politiet fandt to våben. Der er tale om en skarpladt pistol samt en maskinpistol med tre tilhørende magasiner fyldt med patroner/ ritzau/.

Der er god grund til at krydse fingre for solskin i eftermiddag, for der er sommerfest under åben himmel på Nørrebro. Red Bull Music forvandler asfalten i Guldbergsgade til et stort dansegulv og fyrer op for masser af sommerrytmer. Du kan danse til både R&amp;B, hiphop og elektroniske toner, og dagens line-up består af Oh Boy!, KING, Elias Segujja ft. Yungest, Emil Kruse og KOPS. Gadefesten begynder kl. 16, og der er gratis adgang. Fra kl. 20.30 er der afterparty på Rust.Efter kl. 22 skal man betale entré.Gadefest. Guldbergsgade 8, København N. I dag kl. 16.
Fest.
Efter den seneste tids mange skyderier på åben gade har politiet besluttet at være mere til stede på Nørrebro i København.Endnu en mobil politistation sendes ud i området, og der vil være flere patruljer " låst" til området, sagde en politichef til TV 2 i går. Sent søndag aften blev en 39-årig mand endnu et tilfældigt offer for skydende personer. Han blev såret af skud på Heimdalsgade og blev i går bedømt til at være i kritisk tilstand. Dermed har der i weekenden været tre skudepisoder/ ritzau/.

Igen i år kan københavnerne mæske sig i alskens madboder, når Street Food Festival CPH endnu engang bliver afholdt. Boderne tilbyder et mangfoldigt udbud af gademad fra bl. a. Mexico, Japan, Thailand, Argentina, Frankrig, Australien og Danmark. Og hvis man er den ubeslutsomme type, som helst vil smage lidt af det hele, er der råd for det.Boderne vil nemlig tilbyde et mindre signaturmåltid til 40 kroner. I anledning af festivalens første år i 2016 udviklede Nørrebro Bryghus en særlig lys street-food lagerøl til festivalen, som igen i år vil kunne købes.Street Food Festival CPH Søerne, København Frek kl. 15-21, lør. kl. 11-21 og søn. kl. 11-19.
Mad.
Styrketræning er ekstremt vigtigt, især når man bliver ældre, men jeg skal tage mig gevaldigt sammen for at få det gjort. Så er det meget sjovere at danse, og er man fan af »Vild med Dans«, er Soulhouse i Hørsholmgade på Nørrebro et oplagt sted.Mie Martha Moltke fra »Vild med Dans« ejer stedet, og her kan man træne med mange af de professionelle dansere fra det populære TV-program: Zumba med Michael Olesen, »Dance it Out« med Mie Martha Moltke eller Louise Crone Dons, »Dance Fit« med Thomas Evers Poulsen og »Burlesque Fit« med Frederik Nonnemann.Prøvetime er gratis, herefter kan man f. eks. købe et 10-turskort for 850 kr. soulhouse.dk.
Dans.
Fra overborgmesterkontoret i København forlyder det, at Frank Jensen overvejer at tage en ' voksen snak' med voldsmændene fra Dorteavej.Det kunne han passende have gjort i sidste uge iført beskyttelseshjelm og politidragt og i spidsen for de arme politifolk, som samme Jensen havde sendt ud for at standse optøjerne på Nørrebro.Disse unge politifolk satte bogstaveligt talt liv og førlighed på spil, mens deres øverste chef danderede den på rådhuset indhyllet i et røgslør af intetsigende fraser, som ' overvejer at tage en voksen snak'.Geoffrey Cain Rebekkavej 5 Hellerup.

Julestemningen har for alvor indfundet sig på Nørrebro hos dagens Side 9-pige, Josephine. Der bliver klippet, klistret og julehygget til den helt store guldmedalje.- Jeg pynter rigtigt meget op, for jeg synes, det er så hyggeligt! Når det endelig er juleaften, og pakkerne ligger under træet, bliver gaverne til Josephine nok en overraskelse.Hun har nemlig ikke lige fået bikset en ønskeliste sammen - altså, bortset fra et kys under misteltenen fra skuespilleren Travis Fimmel.- Hmm, jeg er ikke så god til at finde på noget at ønske mig. Allermest ønsker jeg mig en god juleaften i selskab med alle dem, jeg elsker.jfs.

Banderne på Nørrebro truer p-vagterne ud af bydelen, men nu må politikerne f... vise, hvem der bestemmer.I Firenze i Italien blev vores ulovligt parkerede bil hentet af et fejeblad og kørt uden for byen, hvor vi så kunne købe den fri for bødens størrelse.Vi havde i flere år blæst på p-reglerne i byen, men pludselig blev biler, der parkerede ulovligt, af myndighederne parkeret uden for byen med et stort bødeforlæg til ejeren.Intet frikøb af bilen - ingen bil. Meget opdragende.Eksemplet må kunne bruges over for bandernes bilejere.Og p-vagten kan så nøjes med at ringe efter et fejeblad, hvis bilen er ulovligt parkeret.Kom nu i gang.B. Torn Strandvænget 16 Dragør.

Durum Symfoni er et af de bedste steder at købe kebab på Nørrebro. Det er mange om buddet, og jeg har virkelig gjort dybdegående research på området de seneste år Durum Symfoni er lig med lækker, billig mad. Brødet bliver bagt med det samme, det er hurtigt og effektivt, og man kan fordrive ventetiden med at studere forbipasserende hipstere på cykelstien og hundeluftere på gaden udenfor. Både falafel og kebab er frisk og lækkert. Der er mulighed for kombinationer med både feta, tzatziki og hummus.Uanset om måltidet skal være en tømmermændskur eller en hurtig frokost, spiller det hele til en fair pris. Durum Symfoni. Nørrebrogade 104.
Kebab.
Skudsag: Det var en ca.18-årig mand, der onsdag aften blev ramt af skud på Frederiksberg i København.Han var uden for livsfare torsdag formiddag, men fortsat indlagt på hospitalet. Fire personer blev onsdag aften anholdt på Assistens Kirkegård på Nørrebro mistænkt for at have noget med skyderiet at gøre. De blev alle løsladt torsdag morgen. Det bekræfter den centrale efterforskningsleder ved Københavns Politi Jesper Beuschel. Mistankegrundlaget mod dem opretholdes.Onsdagens skyderi fandt sted ved 20-tiden på Falkoner Allé ved restaurant Fontænen.Der er ikke oplysninger om, at skyderiet har nogen relation til restauranten, der også omtales som en café. Det er generelt sparsomt med oplysninger i sagen. Politiet vil heller ikke meddele, om der kan være forbindelse til en bandekonflikt./Ritzau/

Ifølge DR er der nu fred på Nørrebro efter den blodige bandekonflikt. Og det fik i ugens løb Lejerbo til at udsende et brev til alle beboere i Mjølnerparken. Berlingske fulgte op og spurgte Lejerbos tryghedschef, Eskild Dahl Pedersen, om beboerne nu også kan stole på, at freden holder? ' Aftaler i Danmark er ikke, hvad de var engang. Men vi har grund til at tro, at den aftale, der er lavet, er mindst lige så pålidelig som konstituerings aftalerne i kommunerne og aftalen om finansloven 2018.' Med den sammenligning til det politiske bør beboerne i Mjølnerparken nok fortsat se sig over skulderen. 

Arbejderens butik i i København - i Hillerødgade 30A, dør 4 - holder aftenåbent tirsdag, onsdag og torsdag den 12., 13. og 14. december mellem klokken 14 og 19.Køb dine julegaver! Vi serverer gløgg og æbleskiver, mens du bestemmer dig.Vi tilbyder: T-shirts, kasketter, debatbøger, musik, klassikere, antikvariske bøger, lamper, børnetøj, stjerner, træer, hjemmestrikkede sokker, sovedyr, billeder i rammer, Cuba-bøger, Lenin-buster, tegneserier.Bus 66, 5C 350S samt S-tog (Nørrebro) standser tæt ved.Hillerødgade 30A, dør 4, København 12., 13., 14. december klokken 14 - 19.
KØBENHAVN.
Radikale Venstres Sofie Carsten Nielsen har skrevet i Ekstra Bladet om bandekon-flikten på Nørrebro, hvor hun bor. Hun fortæller, hvordan bandemedlemmerne hænger ud foran hendes børns skole. For nylig skød et bandemedlem en ung mand foran hjemmet til en af børnenes klassekammerater. Sofie Carsten Nielsen fortsætter: »Det provokerer mig rent ud sagt ad helvede til. Jeg har lyst til at råbe dem langt væk fra mine børns hverdag.Men jeg tør ikke, og jeg hader dem for det.« Radikale Venstre har et meget stort ansvar for den nuværende udlændingeog integrationspolitiske misere i Danmark.Groft sagt forudser derfor om føje år følgende spørgsmål til mor Sofie fra børnene: »Hvorfor gjorde du ikke noget i tide, mor? Hvordan kunne du gøre det mod dine egne børn?«.

Københavns overborgmester, Frank Jensen (S), har et kæmpe ansvar for udviklingen i bandekonflikten.I årevis har han stået i spidsen for hovedstadens naive integrationsprojekter og uduelige anti-radikalisering, kommunalt betalte bandelokaler i Folkets Hus og skattekroner til hardcore islamister på Nørrebro.Man kunne have gjort meget mere for at ramme unge bandemedlemmers forældre på pengepungen, brug af ungepålæg om forbud mod at opholde sig i bestemte områder og udsmidning af kriminelle familier fra boligforeninger.Men desværre for danskernes hovedstad har det røde flertal på rådhuset med den socialdemokratiske borgmester i spidsen ikke haft modet til at sætte hårdt mod hårdt.Både borgere og turister betaler nu prisen.Husk det, når du stemmer 21. november.Nicolai Sennels København.

Et stort økonomisk underskud tvinger bestyrelsen for Foreningen Retro til at anmode skifteretten om at blive erklæret konkurs. Det skriver altinget.dk. Foreningen begyndte sit nonprofit-arbejde i 2004 og udsprang af et initiativ fra en gruppe unge mennesker i Bethlehemskirken på Nørrebro. Den har drevet to caféer i København samt en restaurant, der serverede mad af overskudsvarer. Alle stederne har hovedsageligt været drevet af frivillige, og overskuddet er gået til velgørende projekter i Sierra Leone.Stifterne af foreningen forklarer til altinget. dk, at konkursen især skyldes meget høje udgifter til restauranten og problemer med at tiltrække ressourcestærke frivillige.De 150 frivillige og fem fastansatte, der til dagligt driver caféerne, er blevet orienteret om, at deres ansættelse og medlemskab ophører.
kort nyt.
Folk &amp; Frame 
Fire af de nye hippe solbrille-mærker, du skal lægge mærke til  . 
Morrissey forstår skøn heden i at færdes på gamle kirkegårde og sang om det allerede i 1986 i The Smiths-sangen »Cemetry Gates«. Københavns svar på Paris' Pere-Lachaise er som bekendt Assistens Kirkegård, og den lille grønne plet på Nørrebro bliver ikke skønnere end på de kølige solrige morgener, vi oplever netop nu. Træer og buske er sprunget ud, græsset glinser af dug, og går du på opdagelse ad de små stier, dukker de interessante grave op. H. C. Andersen og Søren Kierkegaard, selvfølgelig, men også Dan Turèll, Ebbe Kløve dal Reich og Natasja. Man kan få et kort over kirkegården, men en del af charmen er netop at støde på de gamle venner tilfældigt. 
Kirkegårde.
I Politiken skriver retsordfører Zenia Stampe (R) tirsdag et stort indlæg, der i høj grad giver en øget voldelig politiindsats, fængsler og straffeattester skylden for bandekonflikten.Bandemedlemmerne og deres familier er ofre. Samme holdning har prædikanten Molay Jaw, som i en prædiken forleden i en omstridt Nørrebro-moské sagde: »Bandekrigen og særligt muslimers involvering i den skyldes, at vi i Danmark har marginaliseret og kritiseret muslimer og lært dem en vestlig livsstil, som er den direkte vej til unge menneskers lyst til at involvere sig i bander.« Hverken Zenia eller prædikanten kan åbenbart se, at hvis bare indvandrerfamilier opdrager deres børn lige så godt som en gennemsnitlig dansk familie opdrager sine børn, kan både politi, fængsler og vestlig kultur lettes for en svær skyld.

Endelig er det lykkedes at få vor justitsminister Søren Pape (K) til at tage sig sammen og få udarbejdet en ny bandepakke og få den fremlagt i Folketinget.Beklageligvis er bagsiden af vort demokratis medalje, at en sådan bandepakke bare liiiige skal drøftes af tingets politiske partier.Og det skal jo helst ske over en go' frokost. Så det tager tid at få den nye bandepakke vedtaget.Imens kan banderne på det indre og ydre Nørrebro og Vesterbro fare rundt med deres skrækindjagende rygmærker, der signalerer død og vold, og skræmme borgerne. Så her en opfordring til Folketingets medlemmer: Vågn nu op, for pokker, og få den pakke vedtaget.Kurt Wagn Hansen Gl. Køge Landevej 563A Hvidovre.

Blå blok er helt klare i mælet og vil have Ungdomshuset nedlagt, eller også skal de 1,5 mio.kr. i årlig støtte fratages huset. Altså en kollektiv afstraffelse.Ingen er vel i tvivl om, at det var tosser, der drev hærværk på Nørrebro i onsdags. Unge, der intet har at rotere med mellem ørerne.Men tilsvarende tosser er der så mange andre steder i samfundet, hvor de overfalder uskyldige skatteborgere i grupper, men så bliver der aldrig talt om kollektiv afstraffelse.Hærværk er på ting, der kan genopbygges, hvorimod vold bliver en skade for livet. Kan alle nu forstå, at der er så enorm stor afstand mellem politikere og almindelige borgere? Fornuft er der ikke meget af.Kim Hansen, Herlev.

Søren K. Larsen Carlsberg Serviceteknikker Søren K. 

Mira Williams, Lundtoftegade 50, København: I 2013 blev genåbningen af Ladegårdsåen kåret som årets københavnske vision. Københavnerne havde talt: Riv Bispengbuen ned, så Ladegårdsåen kan genåbnes.Åen skal bl. a. fungere som både skybrudssikring og rekreativt grønt areal på Nørrebro.Et stærkt nødvendigt tiltag i Københavns tættest befolkede bydel, som igen denne sommer oplevede oversvømmede kældre og kloakker.Men staten, som ejer Bispengbuen, har ikke ønsket at støtte initiativet. Tværtimod er der afsat 125 millioner til livstidsforlængelse af Bispeengbuen og dermed et endegyldigt farvel til Ladegårdsåen.Hvis visionen om Ladegårdsåen skal realiseres, må københavnerne engagere sig på ny og forhindre denne fejlagtige investering i Bispeengbuen.

VLAK-partierne opfordrer Folketingets Præsidium til at udflytte arbejdspladser fra institutionerne under Folketinget væk fra Slotsholmen. Groft sagt er enig. Vi vil også gerne bidrage med ideer. Vi foreslår således, at Skatteudvalget får husly på Hørsholm Rådhus, da det er her, der virkelig betales skat. Retsudvalget skal mødes i centrum for Danmarks Chicago i et skur på Byggerens gamle grund på Nørrebro. Og Fiskeriudvalget mødes i kvotekongernes højborg i Thyborøn, da det alligevel er dem, som styrer. Fortsæt selv. Godt nok indebærer forslaget, at MFerne skal drøne mere eller mindre konstant rundt i landet. Men hvad gør det, når de har frikort? Forslaget er hermed givet videre med henblik på den fortsatte dekonstruktion af begrebet hovedstad. 

Det fosser ind med illegale indvandrere over grænserne - og det på trods af Støjberg, Kjærsgaard og Henriksens banden og svovlen.Løsning har jeg dog: Rejs en Donald Trump-mur af eksempelvis big baller og beklæd den med plakater af netop de tre, hvor der står ' Her vogter vi' på 10-15 sprog.Sådan en big balle-mur falder godt ind i landskabet, den er nem og billig at vedligeholde og udbygge i højde og bredde.Det burde få enhver illegal person til at vende om og løbe hjemad igen.Sæt i gang, bønder.Kjeld T. Larsen Nørrebro 18 Nykøbing M.

Isolation: 13 mænd med relationer til bandemiljøet i Danmark er onsdag blevet varetægtsfængslet ved byretterne i Glostrup, Helsingør og på Frederiksberg.Mændene blev alle anholdt tirsdag under en stor koordineret politiaktion mod en bandegruppering, som blandt andet holder til på Indre Nørrebro i København.Politiet var til stede flere steder i landet og anholdt i alt 17 personer.Seks af mændene blev ved Retten på Frederiksberg varetægtsfængslet i isolation frem til den 18.december. Mændene har alle tætte relationer til banden Loyal To Familia, LTF, oplyser anklageren Tomas Hugger. Anklageren bekræfter, at de seks bandemedlemmer er sigtet for den samme forbrydelse./Ritzau/

Skudepisoder: Københavns Politi etablerer en midlertidig visitationszone på store dele af Amager efter en skudepisode tirsdag. Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest. »Vi har en visitationszone som udløber i morgen, og der er ikke noget, der tyder på, at vi skulle lade være med at forlænge den. Så ja, den bliver forlænget,« siger chefpolitiinspektør Jørgen Bergen Skov. En visitationszone betyder, at politiet stikprøvevis kan undersøge personers kroppe, deres tøj, genstande og køretøjer. Ifølge politiinspektøren er zonerne et effektivt værktøj til at fjerne våben fra gadebilledet/ ritzau/.

50 Søren Varming, designer, fylder fredag 50 år. Han begyndte på grafisk design-linjen på Danmarks Designskole i 1991. 

Bandekrig. Et skyderi i Mjølnerparken i København kostede i går en 22-årig mand livet, oplyser Københavns Politi.»Afdøde er kendt af politiet og tidligere truffet i selskab med den lokale bandegruppering«, skriver politiet på Twitter. En 19-årig mand er desuden blevet ramt af et strejfskud. Skaderne krævede ikke behandling. De første meldinger lød, at to gerningsmænd kom på en knallert eller scooter.Efter skyderiet flygtede de mod Tagensvej.Det er andet skyderi på få døgn. Onsdag aften blev en 25-årig mand med banderelationer ramt af skud på Griffenfeldsgade ved Folkets Park på Nørrebro.Ritzau.

Den øverste ledelse i Rigspolitiet vil ikke finde sig i kritik fra Venstre.Derfor går Svend Larsen, politidirektør i Rigspolitiet, til et usædvanligt skriftligt modangreb på Jakob Ellemann-Jensen og Preben Bang Henriksen, der lørdagen igennem piskede løs på polititoppens håndtering af bandeskyderierne.- Rigspolitiet følger situationen tæt i hele landet og tilfører assistance fra de øvrige politikredse og fra vores efterforskningsfællesskaber, når en politikreds har brug for hjælp.- Meldingen fra Københavns Politis ledelse er på nuværende tidspunkt, at man har de ressourcer, som er nødvendige for at håndtere situationen på Nørrebro og få genetableret trygheden, udtaler han.
POLITI-BOSS SLÅR IGEN.
Adam Holm stiller i en klumme i Berlingske et særdeles berettiget spørgsmål.Hvad er vigtigst: At dræbe jihadisterne eller at stille dem for en domstol? Spørgsmålet er relevant, men sammenhængen er tåbelig. Jihadisterne har valgt at deltage i en krig og kæmpe for et kalifat i et fremmed land. Under en krig eksisterer den almindelige retspleje-eller straffelov ikke. Her gælder andre love. En politiindsats på Nørrebro efter en ildforberedelse med artilleri og fly vil formentlig være uhensigtsmæssig, men det samme gælder ikke i Mosul. Når en barbarisk fjende skal nedkæmpes, anvender man de midler, man har inden for krigens love. Groft sagt skal derfor stilfærdigt opfordre til, at man ikke blander tingene sammen. Det giver nemlig ingen mening.

Birgit Kragh, Holger Drachmannsvej 8, Helsingør: I stedet for at tvangsfjerne børn fra de problematiske familier på Nørrebro kunne vi så ikke opfordre de ressourcestærke danske familier og deres børn til at blive bydelsesfamilier, som kan støtte dem ved at være sammen med dem, hjælpe dem med at være forældre og møde dem med medmenneskelighed i stedet for frygt og mistro? Det vil koste kommunen penge til ' rollemodelsfamilierne', som naturligvis skal honoreres for deres indsats, men det vil komme hele bydelen til gavn.Tænk, hvad det koster at oprette de institutioner, der skal tage sig af de anbragte børn.Og hvad det vil medføre af had og vrede imod os fra dem, vi straffer ved at fjerne deres dyrebare børn, som de elsker, men ikke kan styre.

Alt for længe har man som amagerkaner skullet høre på usaglige smædekampagner om »Lorteøen«, men nu må det snart være slut. Ikke nok med at antallet af smarte kaffebikse er eksploderet, og man snart kan få en tude-cortado på hvert et gadehjørne, så har Amager nu endelig fået en bar, der kan konkurrere med de hippe beværtninger på Nørrebro. På hjørnet af Østrigsgade og Donaugade lokker et Las Vegasinspireret neonskilt forbipasserende ind på Whammy Bar.Jukeboxen er lastet med god musik, og baren er velforsynet med lækre specialøl - jeg er især glad for deres Crunchy Frog Brown Ale brygget af Mikkeller.
Øl og musik.
Danske jagerfly gik i 2017 på vingerne næsten dobbelt så mange gange som forrige år for at afvise russiske fly.Forsvarsordfører for Dansk Folkeparti, Marie Krarup, har tidligere hævdet, at de russiske besøg nær dansk luftrum ikke var et led i et russisk pres på Danmark, men kun skyldtes nogle uvorne knægte, der tilfældigvis også var russiske piloter.Hun mener ikke, at man skal overfortolke tallene som et politisk signal. Det skyldes nok nærmere, at Vesten ikke har villet tale med russerne, hvorfor de er ensomme og forsøger sig med kontaktbesøg.Groft sagt er enig. Dialog virker som bekendt bedst på bøller, og måske skulle politiet også forsøge sig med den strategi over for banderne på Nørrebro.

Kære Karen Thisted - i dit indlæg i Ekstra Bladet i går, roser du Nikolaj Kirk for hans kamp mod det planlagte byggeri på Amager Fælled.Ja, han fremstår nærmest som hele idémanden bag kampen mod ødelæggelsen af naturen. Det er da dejligt at kokken er gået med i kampen, men bagmanden er altså Enhedslisten på rådhuset, som det næststørst parti i København, der måske vinder Franks Jensens (S) plads som overborgmester.Socialdemokratiet har fået kolde fødder, de vil ikke have en ny ' Byggersag', som Weidekamp fik på Nørrebro i sin tid. Klogt.Eric Erichsen Knapmagerstien 30 København S.

Udelukket: Udlændingestyrelsen har placeret to ekstra prædikanter på listen over ekstreme forkyndere, som ikke må rejse ind i Danmark. Det skriver integrationsminister Inger Støjberg (V) på Facebook.Disse to hadprædikanter er fra i dag nægtet adgang til Danmark: Alparsian Kuytul og Ismail al-Wahwah. Det vil sige, at hadprædikantlisten nu omfatter 10 hadprædikanter, og der vil komme flere til, skriver Inger Støjberg.Alparsian Kuytul er fra Tyrkiet og leder Furkan-bevægelsen. Ismail al-Wahwah er fra Australien.Han angreb i juli i år jøder, da han talte i Masjid al-Faruq-moskéen i Heimdalsgade på Nørrebro i København/ ritzau/.

De mange uskyldige ofre for skyderier i de københavnske bydele Nørrebro og Nordvest har fået politiet til at opfordre unge mænd i alderen 17 til 25 år til at passe ekstra godt på sig selv.Dette betyder blandt andet, at man som ung mand ifølge Københavns Politi ikke bør opholde sig ved blandt andet Blågårds Plads og Mjølnerparken, hvis ikke man har et ærinde. Ligesom man også skal passe på med at klæde sig på en måde, så man kan ligne et bandemedlem, skriver Berlingske.Selvom Københavns socialdemokratiske overborgmester Frank Jensen opfordrer københavnerne til at lytte til politiet, understreger han også, at han ikke kan acceptere anbefalingen i lang tid: - Det handler om dage. Ikke om uger, siger Frank Jensen.

Regeringen har fremlagt et forslag, hvor forsvaret skal hjælpe politiet med bevogtning af grænsen og udvalgte terrormål. Det gøres for at lette presset på et hårdt belastet politi, så der kan frigøres politibetjente til at tage sig af andre og mere presserende opgaver. Politiforbundets formand, Claus Oxfeldt, har kaldt det udansk med bevæbnede soldater i gadebilledet og støttes af et flertal af tilfældigt interviewede borgere på Nørrebro. Pernille Skipper fra Enhedslisten mener, at den er helt gal. Soldater har ikke den ringeste anelse om retsplejeloven og er uddannet til at slå ihjel. Groft sagt skal anbefale, at skeptikerne bliver i deres sæbeboble og holder sig væk fra Amalienborg, hvor soldater fra Den kongelige Livgarde i mange år har bevogtet slottet. 

Der findes et »borgerinitiativ« (åh, det lyder irriterende) på Nørrebro (det er irriterende). Det hedder »Vi tager gaden tilbage« (irriterende på eksem-måden), og er en topmotiveret effektivitetsorienteret kaffeklub, der mødes og spiser småkager og siger nej til skyderier. Så vidt, så godt.Nu er der bare det ved sagen, at det gode »borgerinitiativ« har eksisteret siden 2008. Må man så ikke konkludere, at det ikke går skide godt med at tage den gade tilbage? Og burde man så ikke, i ærlighedens navn, skifte overskrift til »Banderne bestemmer sågu nok her, alligevel«? Bare et forslag.

Face to faceRespekt for mandsopdækningen af de helt unge på Nørrebro i denne tid! (...) Betjente tager purunge kriminelle i svøb, inden der er sket noget alvorligt.Samtalen face to face i hjemmet med familien og søskende og hjælp til f. eks. et fritidsjob, sport eller hjælp i skolen.Støjberg med en god sagDet eneste, Danmark forlanger til gengæld, er, at de nytilkomne respekterer dansk lovgivning og de værdier, som det danske samfund bygger på. Herunder at vi ikke accepterer ægteskab mellem børn og voksne. Den virkelige skandale i denne sag er de danske statsborgere, der helt bevidst skyder asylansøgere foran sig som et skjold for at omgøre en udlændingepolitik, som et politisk flertal og et flertal af befolkningen støtter.

De danske landskabsarkitekter SLA blev de helt store vindere, da World Landscape Architecture Awards blev uddelt i Melbourne, Australien. To ud af tre kategorier havde således SLA som vindere. 

Den 76-årige Bodil Mortensen lytter koncentreret til den monotone stemme. Nummer 76. Nummer 57. De mange hænder på bordene i lokalet er i konstant bevægelse. Små orange plasticbrikker bliver flyttet over bankopladerne og sat plads. Banko! bliver der råbt længst nede i lokalet, og hænderne kan holde en lille pause. Tre gange om ugen tager Bodil Mortensen toget fra Espergærde til bankohallen på Nørrebro i København. Banko har de altid spillet i Bodil Mortensens familie, og hun nyder at spille, specielt når hun er heldig og får en gevinst. »Der er ikke overskud, men jeg vinder jævnligt,« fortæller hun, inden hun igen kigger på bankopladerne og de orange plasticbrikker.

Så er der igen-igen skyderier på Nørrebro.Senest med dødelig udgang for én ung mand, og to sårede på Tagensvej. Ikke alle er klar over situationens alvor, men det er en Terje Bech, initiativtager til en borgergruppe, han kalder »Vi tager gaden tilbage«, som er noget med fakkeloptog og at sige inkluderende ord. Som han chokeret udtaler: »De skyder for at dræbe.« Ja, Terje. Og det bliver de ved med, lige indtil I har holdt nogle flere optog med fakler og empatisk a capellaafsyngning af »Kringsat af fiender«. For mørke skal mødes med lys, og en fremmed er en ven, du ikke har mødt, og alle har lige meget ret og carpe diem og lev vel/ sød tøs/ god kok.

Anne Mette Lauritzen, Nørrebro Ethvert forfald rummer kimen til en ny begyndelse. Eurokrisen, flygtningekrisen og Brexit har vist EU's manglende troværdighed.Unionen står nu så svagt, at Danmark uden videre har sagt stop for FN-kvoteflygtninge. En sådan kortsigtet, bekvem politik er skadelig i en tid, hvor vi behøver fælles, internationale løsninger. Men lad os se EU's forfald som muligheden for at nytænke fundamentet.Vi bør gentage spørgsmålet: ' Hvad er Europa?'.Eller rettere: ' Hvad betyder det for os at være europæere?'. Vi må påtage os den vanskelige opgave at formulere en ny vision for et mere solidarisk, demokratisk og forenet EU.Hvis det er borgerlig anstændighed, skal vi nok omskrive ordbogen.

Alternativet har fundet på nogle alternative forslag til at bekæmpe bandekriminaliteten.Der skal gives særlig strafnedsættelse til bandemedlemmerne, hvis de samarbejder med politiet. (Den mulighed foreligger ellers allerede nu, så hvorfor en ekstra fordel for bandemedlemmerne?) Bandemedlemmerne skal også lokkes med speciel adgang til praktikpladser, og de skal tilbydes skræddersyede »fast track« -uddannelsesforløb. Hvem gider så fremover gå som lovlydig ung på Nørrebro, når man udover hurtige penge via salg af hash i banderne er sikret særbehandling, når man ikke længere har lyst til det? Alternativet ved man, hvor man har: Bag de kriminelle.

En rumænsk statsborger blev i går som den første i Danmark dømt efter de skærpede regler for tiggeri, som trådte i kraft21. juni i år.En dommer ved Københavns Byret har idømt ham 14 dages ubetinget fængsel.Ifølge anklageren fandt Retten i København, at han var skyldig, og at betleriet var foregået ved Nørrebro Station.Sagen er blevet behandlet under den nye Fast Track ordning i Københavns Byret, som er etableret med henblik på effektiv gennemførelse af sager vedrørende netop betleri begået af personer uden fast bopæl i Danmark/ ritzau/.

Brug den sunde fornuftI en stærkt usædvanlig melding advarede Københavns Politi i går unge mænd mod, at de i særlige områder af hovedstaden risikerer at blive beskudt.Det skyldes de seneste ugers bandekrig, der senest fredag eftermiddag og natten til i går betød, at to helt tilfældige unge mænd blev ramt af skud på Nørrebro og i Tingbjerg i København.»Det er især unge mænd i alderen 17-25 år, der er udsat. Hvis man tilhører den gruppe og færdes i de udsatte områder, vil jeg sige: Pas godt på jer selv,« sagde chefpolitiinspektør Jørgen Skov på et pressemøde i går.Skuddene natten til i går var den 18. banderelaterede skudepisode i København siden 12. juni.Ifølge politifolkenes fagforening har bandeproblemerne aldrig været mere vanvittige og åbenlyse.»Det er ganske forfærdeligt. Når uskyldige mennesker bliver ramt, er det endnu mere alvorligt, end når de rammer hinanden,« sagde Politiforbundets formand Claus Oxfeldt.Lederen af lokalpolitiet i København, vicepolitiinspektør Jakob Vilner, understreger dog, at byen generelt ikke er mere utryg at færdes i. Men færdes man i de udsatte områder på Nørrebro og i Tingbjerg, kan det f. eks. være klogt at undgå hættetrøjer med store symboler, der kan misforstås som bandemærker.»Man skal bruge sin sunde fornuft, hvis man bevæger sig ind i de områder som ung mand mellem 17 og 25 år. Man bør ikke vise nogen tegn på, at man hører til den ene eller den anden gruppering, men bare være sig selv,« siger Jacob Vilner.baa@bt.dk 

ER NØRREBRO TABT?Kenneth Schweitz Nej, det er ikke Nørrebro, der har tabt, det er Danmark, og det kan vi takke politikerne for.BØRNEHAVE UDEN SVIN?Lis Møller Pedersen Alle institutioner burde være veganske. Mennesker, og især børn, har slet ikke behov for kød i de mængder, så lad forældrene fylde det kød på deres unger derhjemme, som de synes, og så lad dem spise sundt og plantebaseret i institutionerne.Der bliver flere og flere overvægtige børn, så det ville helt sikkert ikke skade.Michael Marker Stop jer selv! Grise eksisterer kun med det formål, at vi kan få mad på bordet. Jer veganere og vegetarer, bland jer udenom, jeg kommer ikke og dikterer, at nu skal I stoppe med at spise salat.FLERE PARTNERE?Maria Kjærgaard Jeg tror ikke på det med, at man kan elske to på en gang på den måde, man som en ' mand og kone' elsker hinanden. Så handler det mere om egne egoistiske behov.Erling Andersen Risikoen er jo flere svigermødre.FEMININE MÆNDAnita Jensen Der er da ikke noget bedre end en mand, der gør lidt ud af sig selv, og det bliver han slet ikke feminin af, tværtimod.Silke Christoffersen Så længe han ikke tager bad i min ansigtscreme.

En imam mener, det er Vestens skyld, at unge bliver medlemmer af bander. Jamen, selvfølgelig er det Vestens og Danmarks skyld, at unge muslimske mænd bliver kriminelle og søger fællesskab i kriminelle bander.Og det er da klart, at det er den vestlige kultur, der frister muslimske mænd til at anskaffe sig et våben og skyde til højre og venstre for at imponere de andre rødder med anden etnisk oprindelse.Og den mellemøstlige mandsdominerede machokultur er selvfølgelig en naturlig konsekvens af amerikanske tv-serier og Danmarks ligestillingstyranni.Ikke ét ord om traditioner for stammesamfund, der fungerer bedst uden love og regler.Ikke en lyd om religiøse diktaturer, der er baseret på brutale middelalderlige skikke og barbariske metoder.Nej, den ikke-vestlige kultur har meget lidt tilfælles med Danmarks og den vestlige kultur. Så langt er jeg enig med imam Molay Jaw fra Masjid Al-Faruq-moskéen på Nørrebro, som i Kristeligt Dagblad for nylig argumenterede for, at det var den vestlige kultur, amerikanske tv-serier og Danmarks egen skyld, at unge muslimske mænd ofte var at finde blandt de kriminelle bandemedlemmer.Jamen, netop derfor egner en del ikke-vestlige indvandrere sig heller ikke til at leve i et land som Danmark.Og derfor skal de, der ikke vil Danmark, hjem - sammen med imamen fra moskéen på Nørrebro.
kort sagt.
I ti år har grunden på Jagtvej 69 stået tom efter nedrivningen af Ungdomshuset i 2007.Men nu er den private initiativgruppe Vendepunktet langt fremme med planer for den landskendte adresse på Nørrebro i København.Det skriver TV2 Lorry og Politiken.Planerne går ud på at etablere containere på grunden, hvor især unge hjemløse kan få en dagligdag og hjælp til at komme videre med livet, lyder det.Containerlandsbyen skal være drevet som et nonprofit-projekt med værksteder, grøntsagsdyrkning, café og andre aktiviteter med inddragelse af lokalsamfundet på Nørrebro.ContainerlandsbyDesuden skal containerne indeholde studierum, der skal bidrage til, at brugerne af stedet efteruddanner sig eller vender tilbage til den profession, de kom fra.»Vi vil skrive en ny historie på stedet. Og der er brug for nytænkning, for hjemløsheden er stigende, især blandt unge,« siger Bjarne Ove Nielsen, direktør i Vendepunktet, til Politiken.Planen er i første omgang, at de hjemløse skal aktiveres ved at lave æblemost i et mosteri, der bliver etableret på stedet, skriver TV2 Lorry.Bjarne Ove Nielsen forventer, at finansieringen af containerlandsbyen snart kommer på plads, og at mosteriet vil være en realitet i sensommeren 2017.Hverken tilladelserne eller fi-nansieringen til projektet er helt på plads endnu.Ejeren af grunden, Carsten Houtved fra rådgivnings-og udviklingsvirksomheden Procasa, stiller i en årrække grunden gratis til rådighed for det nye projekt./Ritzau/'' Vi vil skrive en ny historie på stedet Bjarne Ove Nielsen, direktør.

»Jeg har for længst erkendt, at jeg ikke bliver husket for mine alvorlige roller. Og selvom det kan ærgre, må jeg også sige: ' Sådan er det'.« »Jeg er glad for at have fået så mange mennesker til at le. Folk husker mig for ' Pallesen Pilmark', ' Dansk Naturgas' (tv-satire med bl. a. Tommy Kenter), ' Gøngehøvdingen' (tv-serie) og ' Matador',« siger Per Pallesen.Som iværksætter kan Pallesen huske tilbage på succes på succes. 25 år i Hjørring Revyen, fire år på Lorry, seks år på Nørrebro Teater, hvor han øgede overskuddet fra tre til 10 mio.kr. og bragte morskabsteatret tilbage til Nørrebro.Det største »Det største har været mit samarbejde med Søren Pilmark i ' Pallesen Pilmark', trods vores aldersforskel.Vi var sammen i 13-14 år - hver eneste dag. Vi stoppede, da vi havde lavet fire show sammen. Søren ville gerne videre, hvad jeg sagtens kunne forstå. På et tidspunkt indfandt der sig en vis metaltræthed. Set i dag var det helt rigtigt at stoppe. Søren er min allerbedste ven i dag.Vi vil gå igennem ild og vand for hinanden. Vi har samme form for humor. Som Søren siger, er årsagen til vores fælles sprog, at vi har en god, tryg barndom til fælles,« siger Pallesen. jae.
PIANO-SHOW.
Multikulturelle Nørrebro, hipster-højborgen Vesterbro eller mondæne Frederiksberg? København har en bydel for de flestes smag, men forskellighederne fra øst til vest og nord mod syd handler ikke kun om beboerne, butikkerne og boligerne.Der er også stor forskel på, hvor mange af de solgte lejligheder der kunne få tilføjelsen "solgt" på skiltet inden for de første tre uger på markedet, viser en opgørelse fra boligsiden Boliga.dk.Generelt er der en større andel af lynsalg for ejerlejligheder end huse, men der er også store forskelle fra postnummer til postnummer.Der er flest lynsalg på Nørrebro og i nabobydelen Nordvest, hvor henholdsvis 46 og 45 pct. af de handlede lejligheder højst nåede op på en liggetid på 21 dage.Altså var køberne i bydelene nogle af de hurtigste til at sige "ja tak", når den rigtige lejlighed bød sig til.Og det er da også de to bydele, der generelt har de korteste salgstider for lejligheder.Lige over halvanden måned tog det i gennemsnit at sælge i bydelene.Den laveste andel af lejligheder solgt som lynsalg finder man i Nærum nord for København, hvor det var 8 pct. af de solgte boliger, der røg på under tre uger, oplyser Boliga.dk.Det er dog ikke her, man finder de længste salgstider.Det var i Blokhus, hvor det i gennemsnit tog 483 dage at finde en køber til lejlighederne, mens det i Horsens tog 258 dage.peter.simonsen@finans.dk 
Der er stor forskel på, hvor mange af de solgte lejligheder der bliver solgt inden for de første tre uger på markedet.
I den sidste halvdel af 2015 hærgede Besim Ilazi i København.På især Nørrebro og Østerbro overfaldt han kvinder. Han slikkede og ragede på dem, og i et enkelt tilfælde forsøgte han at voldtage en kvinde.Manden, der i retten var iklædt klipklapper og joggingtøj, tog dommen med ro.Et enigt nævningeting kendte manden skyldig i samtlige forhold. Dog blev han frikendt for to forhold for forsøg på voldtægt, men dømt for blufærdighedskrænkelse og ulovlig tvang i stedet.Manden skal også betale erstatning til samtlige kvinder på samlet 179.000 kroner.Manden spurgte forsigtigt, med hjælp fra sin tolk, dommeren, om det var meningen, at han selv skulle betale hele erstatningen? Det meddelte dommeren ham, at det skulle han selv.Groft voldtægtsforsøgUnder proceduren argumenterede senioranklager Sidsel Klixbüll for, at manden skulle straffes med fire års fængsel og udvisning.- Han skræmte piger på hele Nørrebro og skabte angst i en hel bydel, og det bør straffen afspejle, sagde hun i retten.Hun lagde også vægt på, at voldtægtsforsøget var særdeles groft, da det var sket i kvindes eget hjem, og manden havde brækket kvindens næse. Hun nåede at flygte fra manden og søgte hjælp hos en nabo.Modtog dommenMandens forsvarer, Henrik Dupont Jørgensen, mente kun, hans klient skulle straffes med tre års fængsel.- Min strafudmåling lå lidt lavt, så dommen er nok ikke helt skævt sat, sagde han efter domsafsigelsen til Ekstra Bladet.Retten og nævningene fandt dog anklagerens strafpåstand mere passende.Han modtog dommen og anker derfor ikke til landsretten.ann.s.jensen@eb.dk 

Politiets afdeling Særlig Efterforskning Øst - SEØ - anholdt natten til fredag en mand på Nørrebro.' Baggrunden for henvendelsen på den konkrete adresse var oplysninger om, at netop denne person opbevarede en pistol på adressen.Ved ransagningen blev den omtalte pistol ikke udfundet, men der blev i tilknytning til ransagningen fundet ca. 320 kg hash', skriver politiet i en pressemeddelelse.Ekstra Bladets research viser, at manden, der har indvandrer-baggrund, er prøveløsladt i forbindelse med en drabsdom.Men fordi der er nedlagt navneforbud i sagen, kan den gamle dom ikke belyses yderligere.Hos politiet vil man ikke kommentere Ekstra Bladets oplysninger. Her henviser SEØ-chefen til pressemeddelelsen, der endvidere lyder: ' Med baggrund i de nævnte oplysninger, sagens omstændigheder i øvrigt og fundet af det meget store kvantum hash pågår der nu en nærmere undersøgelse, idet den antrufne person mistænkes for at være en del af et større netværk i forbindelse med den organiserede hashhandel i Danmark.Samtidig vil den anholdtes nærmere relationer til bandemiljøet i København blive afdækket nærmere.' Under grundlovsforhøret kom det frem, at manden blev anholdt på en gade på Nørrebro, hvor politiet i en Audi fandt de mange kilo hash.Her nægtede manden sig skyldig. Han ville gerne svare på spørgsmål.På anklagerens anmodning blev dørene lukket, og derfor kendes hans forklaring ikke.Manden er nu fængslet i foreløbigt 27 dage.fish@eb.dk .

Torsdag: Kig på motorcykler I dag åbner Bakken! Derfor følges byens motorcykelklubber traditionen tro derop i samlet trop. Men inden da kan cyklerne besigtiges af alle os andre på Den Røde Plads kl. 17-19.WWW noerrebrolokaludvalg. kk.dk Fredag: Gratis koncert på Bremen The Rumour Said Fire - ja, dem med ' The Balcony' - er tilbage. Fredag gæster de Bremen Teater til en gratis late night-koncert kl. 23.WWW natbar.dk Lørdag: Højtlæsning i Indre By Formiddagen står i børnenes tegn hos Gyldendal, Pilestræde 51, når der bliver læst højt fra ' Cykelmyggen Egon' og ' Bogstavtyven' kl. 10.30.WWW gyldendal.dk Søndag: Tangotimer Lær at danse tango eller swing, når Kulturhuset Indre By på Charlotte Ammundsens Plads afholder gratis danseundervisning kl. 12-16. Du skal bare møde op.WWW tangoforeningen.dk Mandag: Filosofisk start på ugen Københavns Hovedbibliotek er vært, når Eksistensfilosofisk Akademi inviterer til forelæsning ved Carsten Fogh Nielsen kl. 17-19.WWW bibliotek. kk.dk Tirsdag: Kritikersalon på Nørrebro Kl. 18-20 taler Klaus Rothstein og Mette Høeg i Møllegades Boghandel om Thomas Korsgaards ' Hvis der skulle komme et menneske forbi' og Christina Hagens ' Jungle'.WWW moellegadesboghandel.dk Onsdag: Stumfilmkoncert Stefanskirken på Nørrebro inviterer til stumfilmkoncert, når orglet akkompagnerer Carl Th. Dreyers ' Jeanne d'Arc' kl. 19-21.WWW stefanskirken.dk.
GRATIS GUIDE Weekendens gratis glæder involverer både motorcykler, en stumfilmkoncert og Cykelmyggen Egon.
Mange vil måske bedst huske Pelle Jarmer for at få lukket og ryddet "Byggeren" på Nørrebro i København i 1980." Byggeren" var en brugerdrevet legeplads. Legepladsen skulle ofres, så der kunne blive plads til et socialt boligbyggeri, men det var lokalbefolkningen på Nørrebro bestemt ikke enig i.Det endte allerede i sammenstød mellem lokalbefolkningen og de 300 udsendte betjente, da kommunen første gang forsøgte at fjerne stedet i 1978.Det førte til en fem måneder lang blokade af området, inden det blev ryddet under opbud af hele 700 betjente i 1980, da Pelle Jarmer havde fået nok af de modvillige borgere.Rydningen endte i vold, hærværk og tumult mellem borgere og politi, som måtte erklære området i undtagelsestilstand.27 år i politikPelle Jarmer sad i Københavns Borgerrepræsentation i 27 år sammenlagt fra 1962 til 1989. Efter et langt engagement ud over det sædvanlige, måtte han de seneste år skære ned på aktiviteterne.Interessen og lysten til at vende tilbage, der hvor tingene skete, bevarede han til det sidste.Det sidste af hans utallige tillidshverv bevarede han til sin død - som menigt medlem af bestyrelsen for Børnenes Kontor København, hvor han i mange år var formand.I Brønshøj voksede han op, og der sluttede han sine dage. Fra Bellahøjhusene, hvor han havde udsigt ind mod sit elskede København, flyttede han i oktober 2016 tilbage til Tingbjerg.Tingbjerg stod hans hjerte nær, og han engagerede sig i Tingbjerghjemmet gennem 22 år som bestyrelsesmedlem, lige til han selv blev en skattet beboer på hjemmet/ ritzau/.
Pelle Jarmer, som sad i Københavns Borgerrepræsentation i 27 år sammenlagt fra 1962 til 1989, blev 81 år.
Pelle Jarmer (S), tidligere socialborgmester i København, er død, 81 år.Det skriver Berlingske.Mange vil måske bedst huske Pelle Jarmer for at få lukket og ryddet ' Byggeren' på Nørrebro i København i 1980.Byggeren' Byggeren' var en brugerdrevet legeplads. Legepladsen skulle ofres, så der kunne blive plads til et socialt boligbyggeri, men det var lokalbefolkningen på Nørrebro bestemt ikke enig i.Det endte allerede i sammenstød mellem lokalbefolkningen og de 300 udsendte betjente, da kommunen første gang forsøgte at fjerne stedet i 1978.Det førte til en fem måneder lang blokade af området, inden det blev ryddet under opbud af hele 700 betjente i 1980, da Pelle Jarmer havde fået nok af de modvillige borgere.Rydningen endte i vold, hærværk og tumult mellem borgere og politi, som måtte erklære området i undtagelsestilstand.Pelle Jarmer sad i Københavns Borgerrepræsentation i 27 år sammenlagt fra 1962 til 1989.Han er opkaldt efter Pelle Erobreren af sine socialdemokratiske forældre. Han døjede i hele sin borgmesterperiode på 13 år med hård modstand fra pædagoger og forældre.Siden da arbejdede han blandt andet ti år i KAB (Københavns Andelsboliger).Netop KAB var det selskab, der endte med at bygge på grunden, hvor ' Byggeren' havde ligget.Pelle Jarmer har også af flomgange arbejdet for Teknisk Landsforbund samt været formand for DSU (Socialdemokratisk Ungdom) i København i årene 1961-63.Det førte til en fem måneder lang blokade af området, inden det blev ryddet under opbud af hele 700 betjente i 1980, da Pelle Jarmer havde fået nok af de modvillige borgere.
Pelle Jarmer, tidligere S-socialborgmester i København, blev 81 år.
På Nørrebro skal man have det lange lys på. Ikke bare for at undgå kugleregn ved nattetide, men for at have skarpt fokus på målet om en tryg bydel. Det folder sig bare desværre ikke lige ud på én nat.Det er et langt, sejt træk, som begynder med, at vi sikrer, at udsatte børn og unge på Nørrebro ikke går samme vej som bandemedlemmerne.Både politi og socialpædagoger skal være aktivt til stede der, hvor det sker.Der, hvor der rekrutteres, og hvor vi kan spotte de unge, der står på grænsen til at vælge kriminalitet og vold. Der er brug for, at politiet er på gaderne, er opsøgende, anholder og efterforsker. Der er brug for, at socialpædagoger kan arbejde med at bane vejen til fritidsjob, sportsaktiviteter og stærke fællesskaber for børnene - alt det, som er attraktive alternativer til banderne. Faktisk helst både politi og socialpædagoger sammen.Vi ved, at det virker, når vi trækker den samme vej og får gelejdet på rette kurs. Det handler om en tidlig indsats, og det handler om at være på fornavn med de unge.Men det handler først og fremmest om at kunne reagere, før børnene tager springet til hurtige penge og fællesskaber hos banderne. Lige så hårdt vi skal slå ned på kriminalitet og livsfarlig skyderi - lige så hårdt skal vi arbejde på at forebygge.Claus Oxfeldt, forbundsformand for Politiforbundet Benny Andersen, formand for Socialpædagogerne.

I sidste uges udgave af Weekendavisen retter en tidligere betjent kritik mod indsatsen i forbindelse med bandekonflikten i København. Han fremhæver blandt andet brug af visitationszoner og mobile politistationer, som han ikke mener bidrager til at genskabe roen på Nørrebro.Jeg er enig i, at disse to tiltag i sig selv ikke er tilstrækkelige, og det er derfor vigtigt at understrege, at de langt fra står alene. Bandekonflikten på Nørrebro er en ekstraordinær situation, og derfor bruger Københavns Politi en lang række redskaber for at stresse banderne maksimalt.Det indebærer dels, at vi er massivt til stede i området, både til fods, i patruljevogne og i luften. Her skaber de mobile politistationer tryghed for borgerne og sikrer samtidig synlig polititilstedeværelse på strategisk vigtige områder.Desuden giver de mobile politistationer borgerne en mulighed for at henvende sig til politiet.Visitationszonerne er med til at stresse banderne. Vi ved, at banderne har sværere ved at planlægge skyderier, fordi risikoen for at blive standset med eksempelvis en skarpladt pistol er stor - og straffen er op til flere års ubetinget fængsel.Jeg kan konstatere, at indsatsen har gjort os i stand til at få fængslet mere end 40 bandemedlemmer - og der er flere på vej.Jeg kan garantere, at indsatsen mod banderne har højeste prioritet. Der er tale om en flerstrenget indsats, hvor tryghedsskabende mobile politistationer og visitationszoner kun er enkelte værktøjer i en stor værktøjskasse - og hvor det løbende overvejes, om der er behov for yderligere materiel, ressourcer eller ændringer af lovgrundlaget.

En dommer i København varetægtsfængslede onsdag tre mænd på 24, 23 og 19 år i 27 dage.Mændene er sigtede for drabsforsøg i forbindelse med et skyderi på Holmbladsgade på Amager tirsdag aften, hvor en 20-årig mand blev ramt.Det oplyste Københavns Politi i går på Twitter.Det vides ikke, hvordan de tre forholder sig til sigtelsen.Det 20-årige skudoffer er uden for livsfare.Politiet fik anmeldelsen klokken 20.50. Kort efter klokken 22.30 blev de tre unge mænd anholdt mistænkt for skyderiet.Mændene, der kørte i en bil, blev ifølge Københavns Vestegns Politi standset ved en tankstation i krydset mellem Vallensbækvej og Folemarksvej i Brøndby, vest for København.Holmbladsgade var afspærret i flere timer tirsdag aften.Det står ikke klart, om skyderiet har noget med den verserende bandekonflikt at gøre.Kun få dages pauseDet er kun få dage siden, at der sidst var skyderi i København. Søndag aften blev en tilfældig mand ramt af skud i Heimdalsgade på Nørrebro.Dagen før det - lørdag aften - var der også skyderi. Her blev to unge mænd uden banderelationer ramt af skud på Nørrebrogade tæt ved Den Røde Plads.København har hen over sommeren været plaget af adskillige skyderier i forbindelse med den verserende bandekonflikt i hovedstaden.I sidste uge blev der sat en mobil politistation på gaden på indre Nørrebro.Mandag oplyste politiet, at der vil blive indsat endnu en mobil politistation i området. Ritzau.
GRUNDLOVSFORHØR.
Scenariet er efterhånden velkendt, selv om der er variationer: En scooter med to mørkklædte personer kommer kørende ad en gade på Nørrebro eller i det nordvestlige København. Passageren finder et våben frem og skyder mod et offer eller mod en gruppe.De to gerningsmænd tager flugten, og politiet finder senere scooteren udbrændt et sted i København.De seneste to måneder har der været 26 bandeskyderier i hovedstaden, viser en optælling. Ifølge politiet er forklaringen den verserende konflikt mellem især grupperingerne Loyal to Familia og Brothas, som henholdsvis holder til på Indre og Ydre Nørrebro.Det har ikke været muligt at få en opgørelse fra Københavns Politi over antallet af sigtelser og anholdte i forbindelse med de mange skudepisoder i byen. Men Berlingskes gennemgang af politiets meldinger over de seneste to måneder viser, at politiet i perioden alene har oplyst om fem anholdte personer i sager om skyderierne.Sommerens bandesituation har fået Københavns Politi til at sætte ind med blandt andet en mobil politistation og visitationszone på Nørrebro, Nordvest og i de omkringliggende bydele, hvilket i kombination med strenge straffe for våbenbesiddelse formentligt er en del af forklaringen på, at der indtil videre alene har været tale om skudattentater og ikke skudvekslinger.Alligevel er fem personer, som ifølge politiet intet har med bandekrigen at gøre, blevet ramt. Senest søndag klokken 23.07 på Heimdalsgade på Nørrebro, hvor en 39-årig mand blev skudt på nært hold, mens han gik på fortovet.Gerningsmanden flygtede på bagsædet af en scooter, der senere blev fundet i flammer.Mandag eftermiddag lød meldingen, at den 39-årige fortsat er i livsfare.Den åbne krig mellem byens bande grupperinger fik 5. august Københavns Politi til at opfordre især unge mænd i byen til at »være på dupperne«, når de færdes i de udsatte områder.Mandag understregede chefpolitiinspektør Jørgen Bergen Skov i en pressemeddelelse, at skyderierne på åben gade har højeste prioritet.»Vi ser naturligvis med meget stor alvor på denne helt uacceptable situation, hvor maskerede kriminelle kører forbi helt uskyldige mennesker og skyder dem. Sagerne efterforskes og har førsteprioritet både i Københavns Politi og hos politiets teknikere.Det er et erklæret mål løbende at få fængslet aktørerne i konflikten.Det billede har vi også set i denne weekend, hvor vi altså har fået fængslet aktører i relation til selve konflikten og for andre kriminelle handlinger. Det drejer sig for os om at få alle de voldsparate væk fra gaderne hurtigst muligt. Samtidig vil vi fortsætte vores synlige indsats i visitationszonen«.Det er et erklæret mål løbende at få fængslet aktørerne i konflikten.Jørgen Bergen Skov, chefpolitiinspektør i Københavns Politi.I København har der siden den 12. juni været 26 skudepisoder, som kan have tilknytning til den eskalerende bandekonflikt. Men det er alene blevet til tre anholdelser i relation til skyderierne, viser Berlingskes opgørelse.Her er nogle udvalgte episoder11 En 26-årig mand bliver ramt af to skud i benet, da en bil stopper op i Rovsingsgade, og en mand affyrer 8-10 skud. Fire mænd bliver anholdt efter episoden. To mænd bliver varetægtsfængslet.17 En tilfældig 17-årig dreng bliver ramt, da to mænd på knallert skyder ham i foden i Tingbjerg.18 Kort efter midnat bliver en 19-årig mand skudt i benet i Mimersgade på Nørrebro. Offeret er en tilfældig mand, der intet har at gøre med bandekonflikten.19 En vildfaren kugle ender i en sofa i en lejlighed på Lundtoftegade, mens en person uden banderelationer var til stede i lejligheden.22 Torsdag aften bliver der skudt hele tre steder i København. Et af skyderierne sker i Nordvest, hvor en tilsyneladende tilfældig 27-årig mand er tæt på at blive ramt.25 Sent om aftenen bliver der skudt på Den Røde Plads ved Nørrebrohallen.To unge mænd, der ifølge politiet ikke er en del af bandekonflikten, bliver ramt af skud fra to maskerede personer på knallert.26 En knallert kører ved 23-tiden forbi en gruppe mænd på Mimersgade på Nørrebro, stopper og affyrer syv eller flere skud. En 39-årig uskyldig mand ramt.Kilder: Københavns Politi og Ritzau, DR

Hvem er i konflikt med hinanden? På den ene side står Loyal to Familia (LTF), der har base på Blågårds Plads på Indre Nørrebro i København.Gruppen har siden bandeleder Shuaib Khan blev løsladt fra en fængselsdom i marts haft gang i en intens hvervekampagne i København. Den aggressive fremfærd kan ifølge kilder tæt på miljøet have provokeret konfliktens anden part, Brothas.Brothas, der har base i Mjølnerparken på Ydre Nørrebro, var egentlig gået i opløsning som bande, men er genopstået under sit gamle navn i forbindelse med den verserende konflikt.Begge grupperinger består udelukkende af unge mænd. En overvægt af dem har anden etnisk herkomst end dansk, men der er også etniske danskere i grupperne.To andre grupperinger, NordVest Copenhagen og en gruppering fra Husum, har tidligere været nævnt som Brothas' alliancepartnere. De spiller begge en mindre rolle i kon-flikten i dag.Hvad handler konflikten om? Der findes ikke et entydigt svar på, hvad konflikten bunder i.Kilder tæt på miljøet har tidligere fortalt Berlingske, at det var en rød klud i ansigtet på de gamle Brothasmedlemmer, da LTF begyndte at udvide sit territorium på Nørrebro blandt andet i Sigynsgade og Krakas Plads tæt på Mjølnerparken og forsøgte at hverve unge mænd og drenge »helt ned til 12-års-alderen« samme sted.En anden forklaring, som en talsperson fra Brothas, der kalder sig »Mo« eller »Plomo«, tidligere har givet til avisen, er, at det handler om hashmarkedet.I en periode, hvor Brothas havde fokus rettet mod »andre anliggender«, drog LTF til Spanien og overtog Brothas aftale med de spanske bagmænd, fortalte »Mo« i sommer.Trods de forskellige udlægninger er hverken politi eller tidligere bandemedlemmer, som Berlingske har talt med, i tvivl om, at den eskalering, der udspiller sig i øjeblikket, har rod i noget langt mere simpelt.Det er gengæld for gengældelsens skyld, såkaldte »byttere«, hvor banderne hævner sig på hinanden hver gang, de bliver angrebet, lyder det samstemmende.Hvad har politiet og politikerne gjort? En lang række tiltag er blevet søsat de seneste måneder i et forsøg på at stoppe konflikten, og politiet er ifølge politidirektør i København Anne Tønnes »massivt til stede« på Nørrebro for at »stresse« banderne.Konkret har politiet oprettet flere visitationszoner, man har fået en mobil politistation, som rykkes rundt på Nørrebro efter behov, ekstra fodpatruljer og støtte fra luften i form af en helikopter og et Challenger-fly udlånt af Forsvaret, som overflyver den hærgede bydel i aften-og nattetimerne.Fra politisk hold bad justitsminister Søren Pape Poulsen (K) i sommer Rigsadvokaten undersøge, om et forbud af LTF er muligt, og i sidste uge gav Rigsadvokaten grønt lys for, at der kan føres en sag ved danske domstole mod LTF. Sagen ventes klar i første del af 2018.Derudover giver den senest vedtagne bandepakke mulighed for bl. a.at forhøje straffen for at skyde på åben gade med op til 50 procent, det er blevet lettere at lukke rockerborge, og minimumsstraffen for ulovlig våbenbesiddelse er blevet forhøjet.Hvorfor er det ikke lykkedes at stoppe konflikten? Både hos politiet og politikerne lyder svaret, at der desværre ikke findes en hurtig løsning på bandekon-flikten. Det er et langt, sejt træk, der skal til, og konflikten er svær for politiet at stoppe. »Vi har at gøre med meget voldsparate personer, som befinder sig i en hævn-og voldsspiral, og de bestemmer tid og sted for, hvornår der skal skydes,« sagde politidirektør Anne Tønnes i et interview med Berlingske tidligere på ugen.Der har angiveligt været flere mæglingsforsøg, hvor personer bosat på Nørrebro og som kender personer i begge grupperinger har forsøgt at få parterne til at mødes i en fredsaftale. Indtil videre uden held.En kilde tæt på miljøet fortæller til Berlingske, at situationen lige nu er så tilspidset, at mæglingsforsøg på nuværende tidspunkt slet ikke overvejes.annj@berlingske.dk 

Søndag aften fløj et fly igen hen over politiets visitationszone i København for at holde opsyn med gadeaktiviteten.Et taktisk værktøj, som støtter operationen, kalder politiet det.Flyet, der blev stillet til rådighed af hjemmeværnet, er angiveligt af typen Britten-Norman Defender. Ifølge Hjemmeværnets Flyvende Eskadrilles hjemmeside bliver flyene sat ind i opgaver for at »skabe overblik i forbindelse med større indsættelser«. De er udstyret med videoudstyr, der kan give betjente på jorden direkte billeder af, hvad der foregår. Flyene kan optage både nat op dag, ifølge hjemmesidebeskrivelsen kan de tåle hårdt vejr, og med det monterede laserudstyr er det muligt at udpege mål på jorden, som både kan lyses op, og som flyet kan give præcise koordinater på.Hvad flyene mere præcist overvåger i København, har politiet ikke ønsket at kommentere. De vil heller ikke oplyse, om flyene vil flyve hen over visitationszonen i løbet af den kommende uge.Men søndag var altså anden dag i træk, at flyet fløj over byens områder som led i den eskalerende bandekonflikt, der i øjeblikket verserer i København. En bandekonflikt, der i weekenden gjorde tilfældige unge mænd til ofre i skyderi. Først i Tingbjerg fredag eftermiddag og igen natten til lørdag på Nørrebro.Fra Københavns Politis chefpolitiinspektør, Jørgen Skov, lød det lørdag morgen i en pressebriefing, at det næsten er »umuligt at forhindre, at to mænd sætter sig på knallert og kører af sted for at skyde på tilfældige mennesker«. Københavns Politi opfordrede samtidig unge mænd, der færdes i »udsatte områder«, til at være særligt opmærksomme på deres gøren og laden.»Unge mænd, pas godt på jer selv. Tænk over, hvor I er og hvornår. Hvornår tager I en taxa, hvornår tager I en bus, hvornår tager I cyklen. Jeg vil sige det samme til jer, som jeg siger til mine folk: Vær på dupperne«, sagde Jørgen Skov.I Nørrebros gader skabte den tiltagende bandekonflikt og politiets advarsel frygt blandt flere. 34-årige Rasmus Lund Morrison, der bor på Nørrebro, fortæller Politiken, at han overvejer, om Nørrebro er et sted, han vil lade sine børn vokse op.»Det er ikke skidefedt at bo midt i det. Det er næsten kun økonomien, der gør, at vi ikke flytter hurtigere. I perioder oplever vi det dagligt i den opgang, vi bor i. Op og ned ad gaden roder de rundt nede i deres biler i store flokke. Man ved ikke rigtig, hvad der foregår, men så hører man sådan noget her. Det er utrygt. Især med to børn«, siger han.Foruden de to episoder i weekenden blev der onsdag affyret skud i Nordvestkvarteret, hvor en 24-årig mand blev ramt i ballen. Tirsdag var dele af Nørrebrogade også spærret efter et skudopgør, hvor en ung mand blev ramt. Episoderne fik torsdag politiet til at forlænge og udvide visitationszonen i København, som har været gældende siden 20. juli.Visitationszonen har tidligere været omfattet af et større område omkring Nørrebro, Brønshøj, Tingbjerg og Husum.Og torsdag blev den så udvidet til også at gælde for området omkring Ryparken Station.Der har siden 12. juni været 18 skudepisoder, som formodes at have tilknytning til bandekonflikten. Det viser Københavns Politis optælling. 17 personer er blevet varetægtsfængslet i forbindelse med skudepisoderne, og politiet jagter stadig flere gerningsmænd.De seneste to år er der sket en stigning i antallet af bandeskyderier.Fra 2015 til 2016 er antallet af skudepisoder i det offentlige rum, som vurderes at have tilknytning til rocker-og bandekonflikter, tredoblet. I 2016 var der samlet 54 skudepisoder.Politiken har forsøgt at få en kommentar fra Københavns Politi. Men politiet ønsker ikke at udtale sig om, hvor langt de er i efterforskningen af skyderierne.signe.vilsboll@pol.dk Det er ikke skidefedt at bo midt i Rasmus Lund Morrison.Fakta: FAKTA To uger med skud i København5. august skyder to gerningsmænd på cykel en tilfældig ung mand i Mimersgade på Nørrebro.4. august rammes en tilfældig mand af skud i foden i Tingbjerg. Det sker, kun få timer efter at politiet blev kaldt ud til at andet skyderi i Rovsingsgade mellem Nørrebro og Østerbro.2. august bliver en mand ramt af skud i ballen i Københavns Nordvestkvarter.1. august affyres flere skud på Nørrebrogade. En mand bliver ramt i ballen.28. juli bliver tre biler ramt, da flere skud affyres i Mjølnerparken. Ingen personer bliver ramt.25. juli rammes en 26-årig mand af to skud i benet i Rovsingsgade.Kilder: Københavns Politi og Ritzau.
BANDEOPGØR Lørdag og søndag fløj hjemmeværnets fly over københavnske områder for at holde opsyn med aktiviteter på gadeplan.
Adam Alsubeihi kender døden bedre, end han burde. Han er kun 20 år gammel, men han har allerede lagt flere bekendte og to venner i graven. I går tog han endegyldigt afsked med endnu en ven.Han er fra en generation af københavnske børn og unge, efterkommere som intet har med bandekrigen at gøre, men hvis liv er blevet formet af et årti med skyderier på Nørrebro. Sidste torsdag eftermiddag ramte bandernes brutalitet igen Adam Alsubeihi, da en ung mand, der voksede op i Mjølnerparken, blev likvideret på klos hold. Han blev den nyopblussede bandekrigs tredje dødsoffer. Politiet, myndighederne og alle i Mjølnerparken siger samstemmende, at han intet havde med bandekonflikten at gøre.Alligevel blev han hånet på de sociale medier af dem, der ikke vidste, hvem han var.Han var Ghassan Hussein. Han bar stadig på sorgen over den lillebror, han mistede for tre år siden, og så var han Adam Alsubeihis bedste ven.»Jeg kan ikke forstå, at han er død.Det er ikke gået op for mig endnu,« siger han i den halvtomme vandpibecafé, hvor vi mødes fem dage efter drabet og nogle dage før begravelsen, mens Nørrebro trak vejret i den skrøbelige våbenhviles ustabile ro.Han viser mig deres sidste samtale på Messenger. De skriver, som var de brødre. Ved Ghassans profilnavn står der, at han sidst var aktiv for fem dage siden.»Her er jeg som 20-årig og lever videre. Det ville have været sjovt at blive gamle sammen, men det kommer jeg ikke til at opleve med ham.Vi var fredelige drenge. Vi spillede World of Warcraft, da vi var yngre, og kørte rundt på knallert og spiste is på Bryggen. Jeg kan slet ikke forstå, at folk skriver grimme ting om Ghassan på de sociale medier. De ved ikke, hvordan han var. Jeg ved, hvordan han var,« siger Adam Alsubeihi.Ghassan er stadig den første, han tænker på, når han keder sig eller vil tale om noget. Så kommer han i tanker om det og mister ham igen.»Jeg har det, som om han stadig er her.«.Opvækst i bandekrigMen Ghassan er væk. Han blev ramt af de kugler, som en generation af børn, unge og forældre på Nørrebro er blevet tvunget til at frygte. De fleste i de sociale boligbyggerier med de enorme familier kender én, der har haftskyderierne for tæt på eller er flyttet bort i frygt.Adam blev selv rykket op med rode i tiårs-alderen, da de første bandeopgør begyndte på Nørrebro i 2008. Han var tæt på, da der blev skudt mod netcafeen Surf &amp; Play i Rantzausgade, og hans mindre søskende var endnu tættere på, da der blev skudt ved Korsgadehallen. For tæt på. Så tæt, at hans mor, der er pæredansk, og hans far Khalid Alsubeihi, som har arbejdet med unge på Nørrebro i mange år, samlede hvad de havde og forlod Nørrebro og Blågård Skole til fordel for Søborg, så hurtigt som de overhovedet kunne.Ghassan Hussein ville også væk.»I den sidste tid snakkede Ghassan meget om, at han ville væk fra Mjølnerparken. Det var utrygt. Han holdt sig mest hjemme eller inde i gårdene,« siger Adam Alsubeihi.Men det er svært at komme væk, når man kommer fra det fattigste område i en af verdens dyreste storbyer.I stedet satte han sig ind i fætterens bil ud for legepladsen. Så kom de på knallerten.»Jeg tror ikke engang, de vidste, hvem de ramte. Måske ville de bare ramme en eller anden. Men bare fordi han er vokset op i Mjølnerparken med dem, der blev kriminelle, gør det ikke ham til en del af banden,« siger Adam Alsubeihi og spekulerer: »Jeg forstår ikke, hvordan et menneske kan få sig selv til at slå et andet menneske ihjel. Hvordan kan man køre af sted og vide, at man er på vej for at slå én ihjel. En ung mand er blevet revet fra sine venner og familie, fordi nogle idioter ikke kan finde ud af at opføre sig ordentligt, når de bliver frustrerede og ikke kan udtrykke deres vrede på anden måde.De fleste siger bagefter, at det ikke var meningen. Men så lad dog være med at handle i aggression. Man er jo ikke sig selv, når man er vred,« siger han.Drengene er vækSom så mange andre unge omkring Nørrebro har han mødt vredens konsekvens for tit. De kommunale skoler og institutioner i området vil ikke tale om, hvordan de kan se bandeopgøret og døden påvirke børnene. Men sociolog og forfatter Aydin Soei har beskæftiget sig med bandekriminaliteten på Nørrebro, siden han skrev en bog om det knivdrab på en italiensk turist, der i 2003 rystede landet i al sin meningsløshed.Siden er meningsløsheden blevet hverdag. Både for alle os, der vel højst forarges over idioter, der skyder på åben gade i København, når endnu et ungt menneske mister livet, men især for de unge på Nørrebro.»Vi har en generation af børn og unge, der er vokset op med, at bandekonflikt og skyderi er nærværende.De regner det som en del af livet, at deres venner kan blive skudt. Selv helt små børn, der måske ikke selv har set drab og vold, kender ofte nogen, der har set noget. Børn sætter ikke spørgsmålstegn ved, hvad der er normalt, så vi har en generation, for hvem skyde våben er helt normalt i lokalområdet,« siger Aydin Soei.For nogle, for de få, betyder det, at gangsterlivet fremstår som den normale vej i livet. De har en grad af voldsparathed og forråelse uden sidestykke. Men Aydin Soei har ikke noget bud på, hvordan det sætter sig i sjælen på det flertal, der viger uden om den kriminelle løbebane. Lederen af Københavns bemandede legepladser, Lau Petersen, har talt med børnene, der kommer på legepladsen i Mjølnerparken. Han kan ikke mærke noget på dem. Og han er ikke sikker på, at det er helt godt.»Man kan være bekymret for, at det er blevet hverdag for dem,« siger han.Men han kan se en konkret forandring: Der kommer ikke længere drenge og unge mænd på legepladsen.Lau Petersen hører, at det samme gælder for sportsklubberne i Nørrebro hallen. Det er kun pigerne, der træner. I Mjølnerparken fortæller forældrene, at de holder deres drenge indendøre. I den lokale fodboldklub, Nørrebro United, mærker de også, at døden er blevet nærværende.»Der er forældre, der holder deres børn væk, og der er børn på vores hold, der helt konkret har mistet nogen, der stod dem nær. Vi har besluttet, at vi italesætter det inden træning, så de kan komme af med det, hvis de har noget, de vil af med,« siger Thomas Berg, der er Nørrebro Uniteds ildsjæl.Territorial likvideringIngen forstår, hvorfor det var Ghassan Hussein, der skulle dø. Men måske var hans brøde, at han voksede op det forkerte sted i en periode, hvor knive blev skiftet ud med pistoler, og drab blev normaliseret.»Det, man må forstå, er, at når det handler om rivaliserende bander, der betragter boligområder som deres territorium, så er det afgørende ikke, om du rammer et andet bandemedlem.Det afgørende er, at du rammer deres territorium. Derfor skyder de bare tilfældige. Det har Mjølnerparken i den grad betalt prisen for,« siger Aydin Soei.Han forsøgte engang selv at hjælpe en skole med en gruppe femteklasses drenge, der havde set en ung mand forbløde af sine skudsår i Mjølnerparken omtrent det samme sted, hvor andre små drenge så Ghassan Hussein forbløde i sidste uge.»Den utryghed og dét, de var øjenvidner til, trak de direkte med over i klassen. De romantiserede banderne med en fortælling om, at banderne beskyttede dem. Jeg forsøgte at forklare, at det var banderne, der bragte dem i fare,« siger Aydin Soei.Selv for Adam Alsubeihi, der har en dansk mor og familie, som blev fjernet fra Nørrebro tidligt, som har studentereksamen og arbejde og er kæreste med Silke fra Jylland, er døden og det hårde liv i indvandrerghettoerne helt tæt på.Når man scroller ned over hans Facebook-profil, bliver den flere gange om året afbrudt af mindeerklæringer, avisartikler om voldsom død og billeder fra begravelser.Han har mistet flere i periferien af sin omgangskreds. Én blev skudt på Nørrebro for nogle år siden, én blev stukket ihjel foran Forum, én blev kørt ihjel på en stjålet knallert, som han efter sigende ikke selv havde stjålet.Det var Ghassans 16-årige lillebror Mahmoud. Adam prøvede at være der for ham dengang, og da Adam mistede sin anden bedste ven, Khalid, i en ulykke på motorvejen for et års tid siden, var Ghassan der for ham. Adam har stadig Khalids telefonnummer på sin mobil.Han kan ikke få sig selv til at slette det. Det er i hukommelsen side om side med de videoer, han har klippet sammen af sin og Ghassans tur til Aarhus for et par måneder siden.Gå aldrig vred ud ad dørenI går tog han så endeligt afsked med sin ven på den muslimske gravplads i Brøndby. Han har stået der alt for mange gange før. Sidste gang - da Khalid blev begravet - så han ned i den tomme grav og tænkte, at vi tror, vi skal leve evigt og altid, men at det hele kan forandre sig på et sekund.»Vi ved ikke, hvornår vi skal herfra.Vi kan blive kørt ned i morgen.Selv om vi er så forskellige og har forskellige holdninger, så ender vi alle samme sted, uanset om vi har millioner eller intet. Jeg skal ikke derned nu. Men hvorfor skulle mine venner? De har ikke oplevet det, de skulle. De har ikke fået børn eller set dem vokse op. Der var langt endnu.De nåede slet ikke at få noget ud af livet,« siger han og ser op, mens han nærmest for sig selv siger: »Jeg går aldrig ud ad en dør på en dårlig måde, men afslutter samtalerne ordentligt og er sød over for mine medmennesker. Man ved aldrig, om man kommer hjem igen,« siger han.rkar@berlingske.dk En generation af børn og unge på Nørrebro er vokset op med døden som en reel risiko i det årti, hvor knivene blev udskiftet med pistoler og meningsløsheden blev normal. I sidste uge blev Ghassan Hussein dræbt - han blev bandekrigens tredje dødsoffer '' Vi var fredelige drenge. Vi spillede World of Warcraft, da vi var yngre, og kørte rundt på knallert og spiste is på Bryggen.Jeg kan slet ikke forstå, at folk skriver grimme ting om Ghassan på de sociale medier. De ved ikke, hvordan han var. Jeg ved, hvordan han var Adam Alsubeihi.

Han er midt i 20' erne og bærer den skudsikre vest synligt og med den største selvfølgelighed.Fyren ved siden af ham lyner sin jakke helt op, tager hætten over hovedet, så den dækker den sorte kasket med ' Brothas'-logoet.Kun hans mørke øjne er synlige.Et prik med to fingre på hans brystkasse afslører, at han også er iført skudsikker vest under jakken, der er alt for varm til årstiden. De er klar.- Vi har ikke noget navn.Ikke endnu. Men vi er mange i Mjølnerparken og Nordvest, siger de, da vi, med henvisning til kasketten med Brothas-logoet, spørger, om den forhenværende Brothas Souljaz-bande er gendannet.En bande, der ad flere omgange har forvandlet Mjølnerparken til et epicenter for bandeopgør - blandt andet i 00' erne, hvor der var en del af de københavnske indvandrergrupperinger, som lå i blodig krig med rockerklubben Hells Angels.Ude af kontrolNu er de en del af en konflikt ude af kontrol, hvor uskyldige mennesker risikerer at blive ofre for vildfarne kugler, når banderne kæmper på åben gade.- Det her stopper kun, hvis LTF (Loyal To Familia, red.) tager ind på Rådhuspladsen og brænder deres trøjer, siger en tredje person, der netop har tilsluttet sig gruppen på Mjølnerparkens parkeringsplads og har overhørt Ekstra Bladets spørgsmål.Han henviser selv til den hedengangne rockerklub Bullshit, der i sin tid overgav sig til rivalerne fra Hells Angels ved at brænde deres rockerveste efter en lang og blodig rockerkrig. Med trøjerne mener han LTF's karakteristiske bandetrøjer, der det sidste halve år har fyldt i både gadebilledet og medierne.' En gruppering fra Mjølnerparken, Nordvest og Husum', lyder det fra politi og folk med indsigt i bandemiljøet, når de skal sætte navn på den ene af parterne i bandekonflikten, der på halvanden måned har resulteret i mindst 18 skyderier på åben gade i København.Ekstra Bladet tog til Mjølnerparken i København for at få finde ud af, hvem denne gruppering er, og hvad kon-flikten bunder i. En konflikt, der har fået Københavns Politi til at advare unge mænd om at færdes på Nørrebro og politikerne til at stå i kø med løsningsforslag.VokseværkDen anden part - Loyal To Familia - har det sidste halve år ekspanderet voldsomt.Banden har forsøgt at få fodfæste i Aarhus, flere steder på Sjælland og senest i Helsingborg og Malmø. Også i København har banden haft vokseværk, så den nu rækker langt ud over området omkring Blågårds Plads, hvorfra banden oprindelig udspringer.Flere personer dukker op fra gårdene bag Mjølnerparkens røde boligblokke, og i løbet af kort tid er gruppen vokset til otte-ti personer. Ingen af dem ønsker at stå frem med navn eller billede i avisen, men de fortæller, at det er en strid om retten til at være i området.- LTF tror, de kan overtage hele Nørrebro, men vi overgiver os aldrig. Vi er ikke så mange lige nu - vi er ikke morgenmennesker - men kom tilbage i eftermiddag, og se. Det er hele Mjølnerparken og Nordvest, siger de.De vil ikke uddybe, hvad det rent praktisk betyder, at LTF vil overtage Mjølnerparken, men hævder, at det er LTF, der står bag de skyderier, der ifølge Københavns Politi har ramt tilfældige.- Men I skyder også? - Ikke tilfældige, lyder svaret.Ny frontlinjeVi spørger gruppen, om de har en leder eller talsmand.Det har de ikke, men en af dem fisker en mobiltelefon frem fra lommen, vender ryggen til og går et par skridt væk, mens han taler.Da han er færdig, gør han en bevægelse med hovedet mod en af de røde blokke og begynder at gå i samme retning.Vi følger efter ham, og bag os går to af fyrene fra parkeringspladsen.Et par midaldrende kvinder med lyst hår kigger efter os, da vi passerer deres bænk. Fyren med mobiltelefonen forklarer, at vi er journalister.Vi går forbi to små piger, der løber på løbehjul, og da vi drejer rundt om blokken, møder vi to mænd, der i mange år har været en del af Mjølnerparkens bandemiljø.Ikke langt derfra holder to politibiler med uniformerede betjente.De to mænd fortæller stort set samme historie som gruppen på parkeringspladsen.At LTF har fået storhedsvanvid og vil styre hele Nørrebro. Senest har de overtaget Sigynsgade på ydre Nørrebro.- Hvis de unge vil starte Brothas igen, så kan de gøre det, siger en af de to mænd.LTF's fremfærd i Sigynsgade betyder, at der kun er få hundrede meter mellem de rivaliserende grupper.Frontlinjen er nu Rovsingsgade, hvor en person blev ramt under et drive-by-skyderi.Nu fjenderDet to grupperinger har en længere historik. For cirka ti år siden dannede flere af bandemedlemmerne fælles front mod Hells Angels og AK81 i en af nyere tids mest voldsomme bandeopgør. Senere kom der ondt blod mellem to grupper, hvilket resulterede i flere skyderier og voldelige overfald.Der blev efterfølgende lagt låg på konflikten, og genetableringen af venskabet blev for alvor slået fast, da Loyal to Familia inviterede Brothas til fællesspisning på et spisested på indre Nørrebro.- Nogle af dem har jeg kendt hele livet, men vi har ingen kontakt nu, siger en af dem.- Hvor alvorlig er den her konflikt? - Det er, som det altid har været.Ekstra Bladet kender identiteten på de to ledende personer fra Mjølnerparken og har desuden været i kontakt med LTF, der ikke ønsker at kommentere sagen.fish@eb.dk dan.bjerregaard@eb.dk .Ingen af dem ønsker at stå frem med navn eller billede i avisen LTF tror, de kan overtage hele Nørrebro, men vi overgiver os aldrig En konflikt, der har fået Københavns Politi til at advare unge mænd om at færdes på Nørrebro og politikerne til at stå i kø med løsningsforslag Vi har ikke noget navn.Ikke endnu.
Ekstra Bladet fandt bandekrigens anden part, men der var ikke tegn på forsoning blandt bandefolk, der er i konflikt med LTF.
I et af de fire badekar ligger radiodokumentaristen Krister Moltzen på 37 kun med hovedet over vandet. I to af de andre plasker hans datter Edith på fem år og hendes veninde.»Der er jo masser af kurbade i byen, men her er der stadig en stemning af badeanstalt som for hundrede år siden. Man kommer til at kende folk, og man hilser. Det er godt, der ikke er en stemning af hipster og wellness over det.« Familien, der bor i en lille lejlighed på Nørrebro, er kommet på badeanstalten en gang om ugen de sidste fem år.Datteren Edith kigger op fra skummet til lyden af Sam Cook i højtalerne - »Wonderful World«. »Det bedste er karbadet. Vi har et karbad derhjemme, et lille bitte et, men det kan jeg ikke passe længere.« Inde i saunaen - sammen med en håndfuld andre mænd - sveder Rasmus Matthiesen på 26 år og vennen Victor Christoffersen på 27.De læser historie og jura. Hver onsdag i vinterhalvåret tager de en tur i Sjællandsgade Bad.Rasmus Matthiesen: »Det er en god mulighed for lige at få vendt ugen og set hinanden.« Victor Christoffersen: »Nogle gange er der nogen, der sætter jazzmusik på. Det er hyggeligt og en meget uformel ramme. Jeg synes, noget af charmen er, at der kommer så mange forskellige mennesker. Der er ikke den der fitnessstemning.« Sjællandsgade Bad, hvis glaserede fliser og terrazzogulv for flere baderums vedkommende blev lagt, mens den russiske revolution så dagens lys, forsøger at følge med tiden. Et Hornung og Møller står i receptionen, hvis nogen får lyst til at spille klaver. Frivillige tager mod betaling, vasker håndklæder (ti kr. for leje), og her er rent som på en operationsstue.For både sjæl og legemeI begyndelsen af århundredet havde kun små fire procent af byens lejligheder separat bad.I kølvandet på de nye arbejderkvarterer oprettede kommunen derfor badeanstalter først i Saxogade i 1903 og senere på Christianshavn, i Borgergade-Adelgade-kvarteret og i Sjællandsgade på Nørrebro klos op ad Simeons Kirke.Som man sagde på Nørrebro om beliggenheden, nu kunne man få renset både sjæl og legeme. Det sidste oftere end de tre gange om året, hvor et bad var et must: fødsel, bryllup og død. Og lidt etagevask ved køkkenvasken, hvis det var. Ellers var det ned i køen i Sjællandsgade, hvor flere end tusind mænd og kvinder på den store badedag, lørdag, kom ud fra baggårdene, smed tøjet og under talemåden »For Gud og Bademesteren er alle lige« fik sig et bad og en snak.Den gik kun til 2010, da kommunen lukkede Nørrebros lille anakronistiske oase på grund af dårlig økonomi. Alle havde for længst fået brusebad hjemme, og badeanstalt lød vist ogÉn så lidt gammeldags. Kulturarvsstyrelsen fredede dog bygningen, og politikerne måtte give sig. En række tidligere ansatte stiftede foreningen Sjællandsgade Bad, og man har siden med frivillig arbejdskraft og engagement fra lokale forsøgt at »afspejle« både menneskene og tidsånden på Nørrebro her mellem kirken og Guldberg Skole.I dag kan man leje stedet til private arrangementer, der er syng-på-badet-dag, introduktion til andre landes bade-og saunakulturer, jazz, dansktop, elektroniske og klassiske koncerter og teater og litterære optrædener. Side om side med saunagus, karbade og et glas vin, hvis man selv tager det med. Badebukser eller adamskostume. Sæben har man med selv.Boghandler, foredragsholder og selvbestaltet lokalhistoriker med flere tekster om badeanstalter bag sig Uwe Brodersen frygter, at fænomenet er i fare for at blive slugt af den omsiggribende wellnesskultur.»Jeg beundrer de frivillige i badeanstalten for at forsøge at bevare det originale præg.Men de bevarer mest sammenholdet og det mangfoldige på Nørrebro, samtidig med at det også skal være et historisk sted. Jeg tror ikke, Sjællandsgade Bad ville eksistere, hvis de ikke også lavede deres arrangementer.« En af de frivillige og tidligere forkvinde for foreningen Sjællandsgade Bad Mette Vang Mikkelsen er også bevidst om balancegangen mellem at være et bredtfavnende badehus og et kulturelt mødested.»Vi kæmper lidt med, at det ikke kun skal være kulturfolk og hipstere, der kommer her. Behovet for badefunktionen er ikke så stor i dag, derfor tilbyder vi også mange andre ting. Det er vigtigt, at det vi tilbyder er til en pris, hvor alle kan være med. Det må ikke være eksklusivt tilbud.« Sjællandsgade Bad et af de få steder i København, hvor man stadig kan møde folk, der er forskellige fra én selv og anderledes, mener hun.»Vi forsøger at afspejle det mangfoldige Nørrebro, hvor der både er plads til unge og gamle, psykiske sårbare, indvandrere og kernefamilier.Vi vil gerne have at det har et socialt sigte.«.jrf@berlingske.dk Fakta: FAKTA Gamle badehuse i KøbenhavnSjællandsgade Bad: Åbnet 1917. Sjællandsgade 12A på Nørrebro. Karbad, saunagus m. m. Priser fra 20 kr. til 480 kr. Mandag lukket.Sofiebadet: Åbnet 1909, Sofiegade 15A på Christianshavn: Massage. Saunagus, Fælleshamam m. m. Priser fra 135 kr. til 900 kr. Åbent alle ugens dage.
Én af Nørrebros sidste historiske oaser er lige så gammel som den russiske revolution. Berlingske smed tøjet og gik i sauna.
Berlingske har stillet Københavns politidirektør 15 spørgsmål om den verserende bandekonlikt, der torsdag kulminerede med endnu et drab.Hvorfor kan I ikke stoppe skyderierne? »Vi arbejder intensivt på at få stoppet kon-flikten og i særdeleshed med at få stoppet skyderierne.Vi har sat massivt ind med politiets tilstedeværelse på Nørrebro. Vi har kørende patruljer, fodpatruljer, motorcykler og fly og helikopter i luften. Vi har en stor efterforskningsindsats kørende, så vi har sat massivt ind mod konflikten,« siger Anne Tønnes, politidirektør hos Københavns Politi.Men er det ikke en falliterklæring for politiets indsats, når konflikten og skyderierne fortsætter og nu også koster menneskeliv? »Vi har fængslet flere end 60 personer fra miljøet, vi har visiteret over 3.300 personer og fundet et stort antal slag-, stik-og skydevåben.Vi har nogle resultater. Og nej, det er ikke en falliterklæring. Vi bliver ved, indtil vi har en normal situation på Nørrebro. Der er ikke noget quick fix. Vi har at gøre med meget voldsparate personer, som befinder sig i en hævnog voldsspiral, og de bestemmer tid og sted for, hvornår der skal skydes.« Da du talte med Berlingske i august, sagde du, at dit overordnede ønske var at fængsle så mange bandemedlemmer som muligt. Nu har I varetægtsfængslet 60 personer, og der bliver stadig skudt. Er det så den rigtige løsning? »Det er stadig vores strategi. Det er den rigtige løsning at få dem fjernet fra gaden og sat i fængsel. De skal retsforfølges og sættes ind.« Hvor mange skal I varetægtsfængsle, før de ikke skyder længere? »Det har jeg ikke noget præcist bud på. Men det handler om at stresse og presse dem og få sat så mange ud af spillet som overhovedet muligt.« Du nævner selv nogle af tiltagene og initiativerne, men hvilke resultater har helikopteren, som koster omkring 4.000 kroner i timen, konkret givet jer ift. at stoppe konflikten? »Vi udtaler os ikke konkret om resultaterne, men generelt kan jeg sige, at den sender vigtige informationer ned til de folk, der er på gaden, så de hurtigt kan sætte ind, hvor det er nødvendigt.« Hvilke resultater har forsvarets Challenger-fly, som koster omkring 15.000 kroner i timen, konkret givet jer ift. at stoppe konflikten? »Som jeg svarede før, vil jeg helst ikke komme ind på de helt konkrete effekter af den.Men den har det sigte at overvåge og sende informationer på gaden.« Men er det ikke mange penge i timen for to tiltag, der ikke har stoppet skyderierne? »Vores ønske er at skabe fred og tryghed. Vi sætter ind på hele paletten, og derfor har vi valgt også at bruge fly og mobile politistationer.« Hvilke resultater har mobile politistationer helt konkret givet ift. at stoppe konflikten? »Det er noget helt andet. Den skal skabe tryghed.Vi har to af dem, og de skal være der, hvor borgerne på Nørrebro er. Den har et andet sigte end direkte at fange forbrydere. Vores indtryk er, at borgerne er rigtigt glade for de mobile politistationer. Det har vi fået mange tilkendegivelser af.« Men skyderierne fortsætter jo på trods af de her initiativer. Kan man reelt sige, at det virker? »Det virker. Vi presser og stresser banderne.Vi har også efterretninger om, at de føler sig pressede. Vi har fængslet mange af dem, og jeg lover, at der kommer flere i fængsel, som skal retsforfølges og fængsles.« Flere politikere siger, at skyderierne er bandernes ansvar, men også politiets ansvar at få stoppet dem. Det sidste har du også selv udtalt. Har I levet op til jeres ansvar? »Ja. Jeg vil sige, at vi har sat massivt ind, og det her er vores vigtigste opgave: at få stoppet skyderierne og stækket banderne på Nørrebro.« Men det kan jo klinge hult, at man har løst sin del af ansvaret, når konflikten nu også har fået dødelig udgang. Det tænker du måske ikke? »Jo, men igen vil jeg sige, at det er et langt sejt træk, og vi sætter massivt ind og gør alt og bruger alle de værktøjer, vi har, og vi stopper ikke, før det hører op.« I sidste uge godkendte Rigsadvokaten på foranledning af justitsminister Søren Pape Poulsen, at et forbud mod Loyal to Familia skal prøves ved retten.Tror du, at et eventuelt forbud mod LTF vil stoppe involverede personers konflikter? »Det er jo meget nyt, og vi skal først have sat os ind i det i løbet af de kommende dage.Det er igen et værktøj til at tæmme de her voldsparate typer. Jeg er ikke mere naiv end alle andre og siger ikke, at det stopper kriminaliteten, det gør det ikke nødvendigvis. Men det stækker dem, og jeg tror, det er vigtigt at få sat bredt ind.« Hvordan kan det stække dem? »Erfaringerne fra andre lande viser blandt andet, at det kan stække rekrutteringen til banderne, når de ikke får åbenlyst lov til at manifestere sig som bande.« Men der er jo ikke nogen, der siger, de skal gå ud i offentligheden og kalde sig LTF eller andet.De kan vel stadig rekruttere til de fællesskaber, som de så har »Det kan de.« Mener du, der er trygt på Nørrebro? »Jeg forstår godt, at borgerne på Nørrebro føler sig utrygge i den her situation. Som jeg har sagt tidligere, færdes jeg dagligt på Nørrebro.Og det gør min familie også. Jeg føler mig tryg.« Efter interviewet, der fandt sted torsdag formiddag, blev der igen affyret skud i København, og en 22-årig mand mistede livet.nipc@berlingske.dk Fakta: SAGEN KORT SkyderierneSiden 12. juni har der i alt været 44 banderelaterede skudepisoder i København.Episoderne er et led i en verserende bandekonflikt mellem grupperingerne Loyal to Familia (LTF) og Brothas. I sidste uge krævede konflikten sine første to dødsofre, og siden har der været yderligere to skudepisoder, hvor flere personer er ramt.Justitsminister Søren Pape Poulsen, Københavns Kommune og Københavns Politi har i flere måneder sat ind med adskillige tiltag - heriblandt mobile politistationer, øget bemanding og en cirkulerende helikopter - men skyderierne er ikke forsvundet fra Københavns gader.
Tiltagene mod banderne virker, mener Anne Tønnes, Københavns politidirektør, til trods for at bandekonflikten nu har raset siden juni, og at skyderierne fortsætter.
I den seneste tid er det gået voldsomt for sig med vold og skyderier i de københavnske gader som følge af den voldsomme bandekonflikt.Få her et overblik over en række af episoderne de seneste to måneder.12. juni: To gange samme dag er der knivstikkerier i Nordvest og Husum.To unge mænd med indvandrer-baggrund kommer til skade.13. juni: Der bliver skudt på Bogtrykkervej i Nordvest-kvarteret nær Tagensbo Skole natten til 13. juni.Politiet finder flere patronhylstre, men ingen gerningsmænd eller tilskadekomne.13. juni: På Gadelandet i Husum kommer to personer på en knallert kørende forbi en gruppe personer om eftermiddagen. Den ene affyrer mindst 12 skud mod gruppen.Politiet mener, at der er tale om ' en bytter' for skyderiet samme morgen på Bogtrykkervej.16. juni: Ukendte personer affyrer skud fra en knallert på Frederiksborgvej.To af skuddene rammer ruder i en kiosk og i en lejlighed.Ingen personer bliver ramt.14. juli: Der er skyderi i Mimersgade på Nørrebro. Politiet finder efterfølgende afskudte hylstre, og dagen efter finder politiet et skudhul i en kaffebar på Heimdalsgade.25. juli: En 26-årig mand bliver ramt af to skud i benet, da en bil stopper op i Rovsingsgade, og en mand affyrer otte til ti skud. Kort efter bliver to mænd på 23 og 29 år anholdt i Mjølnerparken. De bliver dagen efter varetægtsfængslet.28. juli: Flere skud bliver affyret i Mjølnerparken. Tre biler bliver ramt, men ingen personer.1. august: To mænd på knallert affyrer flere skud på Nørrebrogade.En mand bliver ramt i den ene balle.2. august: En 24-årig mand bliver ramt i ballen, da to mænd på en knallert åbner ild i krydset mellem Tomsgårdsvej-Tuborgvej og Frederiksborgvej.4. august: Der bliver kort før klokken 13 affyret skud mellem to biler på Rovsingsgade. Én person bliver ramt. Politiet mener, at der er tale om ' en bytter' efter skyderiet i samme gade 25. juli.4. august: En 17-årig dreng bliver det tilfældige offer, da to mænd på knallert skyder ham i foden i Tingbjerg.5. august: Kort efter midnat bliver en 19-årig mand skudt i benet i Mimersgade på Nørrebro. Offeret var en tilfældig mand, der intet har at gøre med bandekonflikten.8. august: En vildfaren kugle ender i en sofa i en lejlighed på Lundtoftegade, mens én person var til stede i lejligheden. Personen har ingen banderelationer, og politiet mener, at det var tilfældigt, at netop denne lejlighed blev beskudt.9. august: Omkring klokken 22 bliver en tilfældig familiebil beskudt omkring Mjølnerparken. Politiet ved ikke, hvorfor der blev skudt, men betragter episoden som banderelateret.10. august: Torsdag aften bliver der skudt hele tre steder i København.Et af skyderierne sker i Nordvest, hvor en tilsyneladende tilfældig 27-årig mand var i skudlinjen.Kun mandens knallert bliver dog ramt. De to andre skudepisoder skete i Tingbjerg og i Korsgade på Nørrebro.11. august: Politiet rykker ud til en anmeldt skudepisode i København NV. Ingen bliver umiddelbart ramt. Politiet finder et stykke derfra en bil med et skudhul i.12. august: To tilfældige mænd bliver ramt ved Den Røde Plads på ydre Nørrebro. To personer på en knallert kom kørende til stedet, og passageren på bagsædet affyrede seks til otte skud mod de to ofre.13. august: Politiet modtager klokken 23.07 en anmeldelse om et skyderi ved Heimdalsgade. En tilfældig mand på 39 år er blevet ramt af skud.15. august: Politiet rykker ud til en skudepisode på Holmbladsgade på Amager omkring klokken 21.En person er ramt af skud og kørt på hospitalet.22. august: Der affyres skud på Solitudevej på Nørrebro. Ingen personer bliver ramt.
BANDE-KONFLIKTEN.
Da nyheden om Anne Tønnes konstituering som ny politidirektør i København rullede 21. marts i år, havde en 30-årig mand, Loyal to Familialederen Shuaib Khan, udstået sin straf, hvorfor han blev sat på fri fod fra Enner Mark Fængsel i Horsens samme dag.Siden har bandekonflikten optaget begges tid. På hver sin side af loven, vel og mærke.Anne Tønnes blev fungerende politidirektør 1. april 2017 og fik jobbet permanent to måneder senere. Siden har 27 skyderier sat sit præg på København. Skyderier der tilmed har ramt fire uskyldige borgere.Banderne har ansvaret for skyderierne, siger Anne Tønnes, men erkender i samme ombæring Københavns Politis ansvar for at stoppe dem.»Politiet har et meget stort ansvar for at få det stoppet. Det er også derfor, vi har sat massivt ind. Vi har sat ind med ekstra patruljer, mobile politistationer, fodpatruljering, motorcykler, offroadere og overvågningsfly. Vi har indført flere visitationszoner. Der er massiv politimæssig tilstedeværelse på Nørrebro.Vi har netop fået assistance fra andre politikredse.Jeg håber, at borgerne på Nørrebro har en fornemmelse af, at der går en betjent på de fleste gader. Derudover har vi selvfølgelig også sat ind med forebyggende arbejde i tæt samarbejde med Københavns Kommune. Der bliver trukket på samme hammel. Vi ved godt, at det er politiets ansvar at skabe tryghed og sikkerhed - det prøver jeg på ingen måde at frasige mig.« Du anerkender et ansvar for at skabe ro og tryghed i byen. Der har været 27 skyderier på godt to måneder. Hvordan vil du komme det til livs? »Netop ved at sætte massivt ind. Det vil lægge et meget stort pres på banderne. Det vil stresse dem. Det er første prioritet at få stoppet skyderierne. Det er ikke kun et spørgsmål om flere betjente på Nørrebro. Vi har også gang i mere, som foregår i det skjulte. Og så handler det om efterforskning - der er en del rugbrødsarbejde her. Vi skal have videobånd ind, de skal kigges igennem, og vi skal have identifi-ceret de her personer. Vi har etableret en telefon, hvor vi får gode tips ind fra borgerne. Det er klassisk politiarbejde. Vi skal have dem retsforfulgt, og så skal de bare ind og sidde. Det skal nok lykkes at komme efter dem, få dem tiltalt og sat i fængsel. Jeg er fortrøstningsfuld,« siger Anne Tønnes og understreger, at »hvad vi kan tage de her bandemedlemmer for - det tager vi dem for« samt, at det »overordnede ønske fra vores side er, at så mange som muligt kommer i fængsel«.Hidtil uset voldsparathed12. august anholdt Københavns Politi LTF-lederen, Shuaib Khan, for trusler mod politiet.Senest er det lykkedes at varetægtsfængsle tre unge mænd for skyderi på Amager.Når I er massivt til stede i gaderne, hvorfor er det så ikke muligt for jer at tage de her bandemedlemmer på fersk gerning? »Det er vanskeligt, fordi skyderierne foregår meget abrupt. De kommer på en knallert, trækker en pistol frem, skyder og kører væk.Så der skal noget benhårdt efterforskningsarbejde til efterfølgende.« Københavns Politi er blandt andet af Frank Jensen (S), overborgmester i København, blevet anklaget for ikke i tilstrækkelig grad at have forudset den nuværende bandekonflikt.Frank Jensen kontaktede allerede i maj politiet angående hashsalg ved en skole på Nørrebro, hvor der senere opstod skyderi.Hvordan forsøgte I at forhindre, at en bandekonflikt skulle bryde ud i tiden frem mod juni? »Ved gængs politiarbejde. Lokalt politiarbejde, forebyggende arbejde, hvor vi er helt ude i lokalmiljøet og har fingeren på pulsen.Og så var der daglig patruljering i området. Det handler om hele tiden ' at stå på' de her miljøer og holde os ajour med efterretningsbilledet.Så vi er der hele tiden,« siger Anne Tønnes, der kalder udviklingen alarmerende.»Det, vi ser lige nu i København, er en eskalering, hvor man ser en voldsparathed og forråelse i en grad, at det rammer uskyldige tilfældige borgere. Det er noget helt nyt, og det er alarmerende. Vi følger banderne, og vi ser det samme ske i andre storbyer ude i verden.Men det er vigtigt, at lige så snart det sker, sætter vi massivt ind.« Du tiltrådte 1. april. Hvis du kunne gøre noget med den viden, du har i dag, hvad skulle det så være? »Man kan være bagklog og sige, at hvis vi havde sat lige så mange politifolk ind på Nørrebro, som er der nu, var det ikke sket. Og dog  det var måske alligevel sket. Så jeg kan ikke se, at jeg eller vi kunne have gjort det meget anderledes.«.Politiets advarer unge københavnereMidt under bandekonflikten, da en tilfældig person blev et tilfældigt offer, advarede Københavns Politi unge mænd om at øge opmærksomheden, når de færdes i det københavnske natteliv. Trygheden ligger Anne Tønnes voldsomt på sinde.Kan man bevæge sig trygt rundt på Nørrebro? »Det er super vigtigt, at vores borgere kan føle sig trygge i deres nærområde, og det er min fremmeste opgave at sikre, at borgerne er trygge i København. Også derfor har vi sat flere politifolk ind de seneste dage, end man nogensinde før har set på Nørrebro. Men vi kan ikke negligere, at der har været skyderier, og derfor har vi også været ude og sige, at man skal være agtpågivende, at man skal tænke sig om.« Har du selv børn? Advarer du dem mod at tage på Nørrebro? »Jeg har tre børn i den aldersgruppe, som færdes i nattelivet og på Nørrebro og nej, det advarer jeg dem ikke imod. Men vi taler selvfølgelig om bandekonflikten - det er vigtigt at skabe noget indsigt, og det giver tryghed at vide, hvad der rent faktisk foregår.« I beder københavnerne udvise agtpågivenhed, I beder dem være opmærksomme. Hvad er det, man som almindelig borger i København skal være opmærksom på? »Man skal - som i en hvilken som helst anden situation - være opmærksom på, om man ser noget, der ikke passer ind i normalbilledet, og bruge sin sunde fornuft. Det er min prædiken til ungerne.« Hvornår ser vi enden på bandekonflikten? »Det tør jeg ikke spå om, men vi gør, hvad vi kan, for at det sker så hurtigt som muligt.« Københavns politidirektør har også blikket rettet mod LTFs bandeleder, som nu sidder varetægtsfængslet. Men stopper bandekrigen, når vi burer lederne inden? Læs Magasin side 4.pbu@berlingske.dk baek@berlingske.dk Vi har også gang i mere, som foregår i det skjulte.Anne Tønnes.Fakta: BLÅ BOG Anne TønnesDen 53-årige Anne Barbara Sidenius Tønnes er uddannet jurist. Hun blev konstitueret politidirektør i København 1. april 2017, da den daværende politidirektør, Thorkild Fogde, rykkede til Kriminal forsorgen. Fra 1. juni kunne hun kalde sig direktør for de knap 3.000 ansatte hos Københavns Politi.Anne Tønnes kom fra en stilling som politidirektør i Midt-og Vestsjællands Politi. Hun har tidligere været ansat som vicepolitidirektør i Københavns Politi, ligesom hun i en årrække var ansat i Justitsministeriet.Hun er gift med John Amund Tønnes, der er direktør i Nordisk Film Biografer. De har tre børn: en enkelt teenager og to unge voksne.
Københavns politidirektør, Anne Tønnes, fortæller for første gang, hvordan bandekonflikten i København, som hun kalder mere rå end nogensinde før, kan løses. Banderne skal sættes bag tremmer for hvad som helst så længe som muligt.
38 skyderier Siden juni er politiet kaldt ud til mindst 38 banderelaterede skyderier i København og i Søborg.2 dræbt Bandekrigen kræver sit første dødsoffer 31. oktober, hvor en 30-årig bandeveteran bliver skudt.En 20-årig mand bliver erklæret død 3. november efter et skyderi i Tingbjerg.17 såret I alt er 19 mennesker blevet ramt under skyderierne, og ikke alle har relation til de stridende bander.7 tilfældige ramt af skud Blandt de tilfældige ofre er en 17-årig skoledreng, en 39-årig mand og en svensk kvinde på cykel.3000 visitationer Politiet opretter løbende visitationszoner i de berørte områder i København, og flere end 3000 er blevet visiteret for f. eks. våben.64 bandefolk fængslet Siden juni har adskillige bande-relaterede personer været fængslet i diverse kriminalsager.45 fængslet Personer med relationer til bandemiljøet er fængslet i konflikt-relaterede sager, deriblandt skyderier, knivstik og våben.37 skydevåben beslaglagt Ransagninger og visitationer leder politiet frem til adskillige pistoler og geværer hos bande-relaterede personer.Fakta: Her er der blevet skudt1. 12. juni: Skyderi på Amager. Ingen ramt.2. 13. juni: Skud i Nordvest. Ingen ramt.3. 13. juni: 12 skud affyret i Husum. En ' bytter' for skyderiet samme morgen.4. 16. juni: Skud affyret på Frederiksborgvej mod kiosk og lejlighed. Ingen ramt.5. 14. juli: Skyderi i Mimersgade.6. 18. juli: Skyderi nær Tingbjerg Skole. Ingen ramt.7. 18. juli: Skud i Mjølnerparken. Ingen ramt.8. 19. juli: Skud på Nørrebro. Politi finder skarpladt pistol. Tilsyneladende ingen ramt.9. 20. juli: Skud i Mjølnerparken. Ingen ramt.10. 22. juli: Skyderi på Frimestervej. Ingen ramt 11. 25. juli: 26-årig mand ramt af skud i benet i Rovsingsgade. To mænd anholdt i Mjølnerparken.12. 27. juli: Skud på Den Røde Plads. Ingen ramt.13. 28. juli: Skud i Mjølnerparken. Tre biler rammes, men ingen personer.14. 1. august: To mænd på knallert affyrer flere skud på Nørrebrogade. En mand bliver ramt.15. 2. august: Skyderi i krydset Tomsgårdsvej-Tuborgvej og Frederiksborgvej. En mand ramt.16. 4. august: Skud affyret mellem to biler på Rovsingsgade. En person ramt.17. 4. august: En 17-årig tilfældig dreng rammes af skud i foden i Tingbjerg.18. 5. august: Tilfældig 19-årig mand skudt i benet i Mimersgade på Nørrebro.19. 8. august: Vildfaren kugle ender i tilfældig lejlighed på Lundtoftegade. En person var til stede.20. 9. august: Tilfældig familiebil beskudt omkring Mjølnerparken.21. 10. august: Skyderi i Nordvest.22. 10. august: Skyderi i Tingbjerg.23. 10. august: Skyderi i Korsgade på Nørrebro.24. 11. august: Skudepisode i Nordvest. Ingen ramt.25. 12. august: To tilfældige mænd ramt ved Den Røde Plads på Nørrebro.26. 13. august: Skyderi ved Heimdalsgade. Tilfældig mand ramt.27. 15. august: Skud på Holmbladsgade på Amager. En person ramt.28. 20. august: Ca. otte skud affyret mod en bil i krydset Esromgade og Hillerødgade. Ingen ramt.29. 22. august: Skud på Solitudevej på Nørrebro. Ingen ramt.30. 21. september: To tilfældige ofre bliver ramt af skud ved Den Røde Plads. En anholdt.31. 25. september: Der affyres skud på Jacob Lindbergs Vej i Nordvest. Ingen ramt.32. 28. september: Skud på Juni Alle i Søborg. En ramt.33. 29. september: En civil politibil med betjente ramt af skud i Mjølnerparken.Tre mænd på 18, 19 og 20 år, som alle nægter sig skyldige, sigtes for drabsforsøg.34. 7. oktober: Skud på Tomsgårdsvej. En mand ramt.35. 24. oktober: To mænd bliver ramt af skud på Emdrup Torv.36. 25. oktober: En mand bliver ramt af skud på Søborg Torv.37. 31. oktober: En bandeveteran bliver skudt og dræbt, en anden bliver alvorligt såret, mens et tredje bandemedlem bliver lettere såret, da gerningsmand skyder mod dem foran et hostel.38. 3. november: Skud i Tingbjerg. 20-årig mand dræbt.
OVERBLIK: Siden i sommer har der været 38 skyderier i København og Søborg, der vurderes at knytte sig til konflikten mellem LTF og en gruppering opstået på resterne af den gamle bande Brothas. Uden for København er der andre verserende konflikter i rocker-og bandemiljøet.
En bager fik smadret sin forretning og tilfældige mennesker måtte løbe for deres liv, da fire maskerede mænd med baseballbat og jernstænger smadrede en bagerbutik i Tingbjerg i det nordvestlige København lørdag aften. Efterfølgende måtte ejeren, Ali Parnian, tage mod til sig for at komme tilbage til forretningen.Han er stadig utryg, fortæller han, og rystet efter angrebet på hans forretning.Den voldsomme scene udspillede sig ifølge Ali Parnian, fordi han havde afvist af betale såkaldte beskyttelsespenge.»Jeg blev bedt om at betale penge for at undgå det her.Det nægtede jeg, og på kort tid fik jeg smadret hele forretningen.Men det ville ikke nytte noget, hvis jeg betalte, for så ville de bare komme igen og igen,« siger Ali Parnian, ejer af Kaj Bageri.Torsdag og fredag fik han smadret ruder, og lørdag aften kom de ukendte gerningsmænd ind og raserede bagerforretningen.Det sker, blot et par måneder efter at Københavns Politi havde oplyst, at der ikke var udfordringer med beskyttelsespenge, fortæller Kirsten Munch, politisk direktør i organisation for hotel-, restaurant-og turisterhvervet, Horesta.»Vi er løbende i dialog med politiet og spurgte i den forbindelse Københavns Politi direkte ind til problemets omfang for et par måneder siden.Dengang forlød det, at der ikke var nogen udfordringer.Den her episode modbeviser det og viser, at ikke engang politiet kender til problemets omfang. Desværre.« Ifølge den politiske direktør er myndighederne på bar bund, på trods af at afpresning langtfra er et nyt fænomen.»Vi har ikke en idé om omfanget af den afpresning, der foregår. Det kalder på, at vi får problemet afdækket og dermed får en viden, så vi kan vurdere, om der er behov for en ekstra indsats. For det kan jeg godt frygte, der er brug for,« siger hun.»Dybt beskæmmende« Venstre krævede allerede i 2012, som oppositionsparti, at den daværende justitsminister, Morten Bødskov, skulle iværksætte en undersøgelse for at få kortlagt omfanget af problemet med beskyttelsespenge.Det var dengang, at indehaveren af værtshuset Viking på Nørrebro, Jane Pedersen, fik trusler om at betale penge til en bande, og ejeren af Cofoco stod offentligt frem og fortalte, at to af hans restauranter på Nørrebro havde været udsat for trusler og hærværk.I dag kalder Venstres retsordfører, Preben Bang Jensen, den nye episode i Tingbjerg for »dybt beskæmmende« og noget, »vi skal have slået ned på«. Han erkender, at der ikke er gjort nok.»Det er fuldstændig rigtigt.Jeg kan ikke svare mere nu, end at det er en så alvorlig sag, at jeg vil drøfte den med justitsministeren, før jeg kan sige, hvordan det kan gøres,« siger Preben Bang Jensen.Retsordføreren glæder sig trods alt over, at straffen for afpresning er forhøjet med en tredjedel samt et bandemedlem kan få opholdsforbud i kommunen i 10 år.Ifølge Handelstadsforeningen på Nørrebro er afpresning svært at komme til livs, fordi folk holder det for sig selv.»De tør ikke fortælle det til andre. Vi har henvendt os bredt ud i Nørrebro, og der er butikker, hvor de ikke vil tale med os, og hvor vi har en fornemmelse af, at der sker udnyttelse af butiksindehaverne,« siger Franck Johnsen, formand for Fælles Om Nørrebro.»Det er ubehageligt« Kirsten Munch fortæller, at der ifølge kilder i miljøet finder afpresning sted i København i et omfang, der får erhvervsdrivende til at tage forholdsregler, inden de åbner butikker.»Jeg har hørt, at nye erhvervsdrivende visse steder i København spørger, "om man betaler her", og "om den tidligere ejer har betalt", inden de slår sig ned. Hvis det har noget på sig, så er afpresning blevet en præmis for at drive forretning, og det er helt uacceptabelt.« Ifølge Ali Parnian er det tvivlsomt, om han vil fortsætte med bagerforretningen, som kun har haft åbent siden sommeren sidste år.»Det er ubehageligt. Jeg har ingen garanti for, at det ikke sker igen.« Det har ikke været muligt at få en kommentar fra Københavns Politi.katy.wang@jp.dk kaare.k.jensen@jp.dk 
Ali Parnian fik i weekenden sit bageri smadret. Ifølge ham, fordi han afviste at betale beskyttelsespenge.
Hvem har hovedansvaret for at komme problemet med bander til livs? Det spørgsmål hænger i luften, efter at den kriminelle bande Loyal to Familia (LTF) har intensiveret sin tilstedeværelse og rekruttering flere steder i landet.Politiet har et hovedansvar for at stille folk til ansvar for lovovertrædelser, lyder det fra Henrik Møller Jakobsen, vicepolitiinspektør ved Københavns Politi.Men når det kommer til problemet med Loyal to Familia (LTF), er det ikke alene politiet, der har en opgave at løse.»Forældre skal også på banen og tage ansvar.For nogle år tilbage kørte vi en bus ind på Strøget, og så tog vi mellem klokken 22 og 24 kontakt til 10-12-årige børn. Vi tog kontakt til deres forældre og spurgte, om børnene skulle løbe rundt inde på Strøget der sent om aftenen og om natten?« siger Henrik Møller Jakobsen.Særligt på Nørrebro i København har der været problemer med LTF, som Berlingske den seneste tid har beskrevet.Bandens øgede rekrutteringsindsats har blandt andet medført bekymringssamtaler med forældrene til 61 børn og unge på Nørrebro i år. Den Kriminalpræventive Sektion under Københavns Politi, der er med til at afholde samtalerne med familierne, har ikke ønsket at stille op til interview med henvisning til, at oplysninger om samtalerne er personfølsomme.Strategien med at køre en bus ud og opsamle børn, der er ude sent om aftenen, er tilsyneladende lagt på hylden.Men hvis københavnske betjente på gaden møder nogle, der i for ung en alder er for sent ude, bliver der taget kontakt til forældrene og eventuelt relevante myndigheder.»Det er jo ikke alt i samfundet, man løser med politi alene. Der er også andre, der har et ansvar i forskellige sammenhænge. Der er forældre, skoler, de unge, de lidt ældre. Det er det hele, der skal arbejde med det,« siger Henrik Møller Jakobsen.Socialarbejdere er ikke løsningenSpørger man på Københavns Rådhus, mener Socialdemokratiets gruppeformand, Lars Weiss, dog, at bandeproblemerne først og fremmest løses ved, at man får anholdt og fængslet de ledende bandemedlemmer.»Det nytter ikke noget at sende nok så mange velmenende socialarbejdere herud. Det er politiet, der skal have fat i banderne,« forklarede han i weekenden til Berlingske under et besøg i Sigynsgade på Ydre Nørrebro, hvor beboerne oplever store problemer med LTF.Henrik Møller Jakobsen afviser at kommentere udtalelsen, men han understreger, at politiet arbejder »målrettet og fokuseret med området«. Han henviser blandt andet til den visitationszone, politiet oprettede 20. juli frem til 3. august i et område på Nørrebro, Bispebjerg, Brønshøj og Husum.»Vi slynger ikke om os med visitationszoner hele tiden,« siger han for at understrege situationens alvor.Visitationszonen er blevet oprettet efter en række skudepisoder.Adspurgt om, hvilke af LTFs aktiviteter politiet har særligt fokus på i øjeblikket, peger Henrik Møller Jakobsen netop på skyderierne.»Det, at der bliver skudt i gaderne, det skal vi have bragt til ophør. Det er helt klart. For projektilet, det lander jo der, hvor det lander.Og det er farligt,« siger han.17 nyere episoder med skud og knivstikSiden 12. juni har der været 17 episoder med skyderi og knivstikkeri, oplyser politikommissær Steffen Steffensen fra Københavns Politi til Jyllands-Posten.Herudover har politiet blandt andet fokus på afpresning, stjålne køretøjer og handelen med narkotika.»Hovedstrategien er at være præventiv, være til stede synligt, have noget målrettet efterforskning synligt og i det skjulte og så selvfølgelig visitation. Og så har vi selvfølgelig samarbejde med kommunen om det også,« siger Henrik Møller Jakobsen.På Christiansborg sætter flere politikere deres lid til, at den nye bandepakke, der trådte i kraft i begyndelsen af juli, vil blive brugt i praksis.Til efteråret skal et forslag om opholdsforbud desuden behandles i Folketinget. Et opholdsforbud vil gøre det muligt at forbyde bandemedlemmer at opholde sig i en given kommune.matg@berlingske.dk Det er jo ikke alt i samfundet, man løser med politi alene.Henrik Møller Jakobsen, vicepolitiinspektør ved Københavns Politi.Fakta: BANDEKRIGEN Loyal to FamiliaLoyal to Familia, LTF, der også går under navnet Familia BGP (Blågårds Plads) har hærget på Nørrebro i København, siden banden med et logo af et dødningehoved med bandana for munden blev stiftet i 2012. I foråret blev Shuaib Khan, der efter sigende er bandens leder, løsladt fra fængsel, og efterfølgende har banden oprustet både i og uden for København.
Mens banden Loyal to Familia har travlt med at blive større, kæmper politiet mod bandens utryghedsskabende adfærd og rekruttering af nye medlemmer. I denne kamp anmoder politiet om forældres hjælp.
De har begge sønner i teenagealderen - og de er bekymrede.Tænk hvis deres sønner bliver nogle af de drenge på Nørrebro, som den kriminelle bande Loyal to Familia forsøger at hverve? Ingen af drengene er endnu blevet opsøgt med det formål, men risikoen er ifølge mødrene, Anahita Malakians og Masti Jutka, overhængende i en bydel, hvor en af Danmarks hurtigst voksende bander forsøger at få et solidt fodfæste.Kvinderne fortæller, at LTF forsøger at fremstå som en sympatisk gruppering - nærmest som en forening.Blandt andet har banden arrangeret grillaftener, hvor der ifølge Berlingskes oplysninger har været børn med helt ned til niårsalderen.Der florerer også rygter om afpresning af helt unge drenge, der afkræves penge for at få lov til at opholde sig i særlige områder, og om en tilvænning til LTFs regler, hvor børn lærer at komme på talefod med grupperinger i de områder, hvor de færdes, for at være ' fredet'.For nylig blev Anahita Malakians' søn advaret om, at der er risici forbundet med at opholde sig på Den Røde Plads, hvor han går til karate.Hun har samtidig hørt, at unge opsøges af bandemedlemmer og får at vide, at ' enten er du med os, eller også er du imod os', og at de skal hoste op med penge for ikke at få tæsk.»Da jeg fik den viden, tog jeg en snak med min søn. Jeg sagde til ham, at hvis nogen opsøger ham - selv hvis de gør det på en venlig og imødekommende måde - så skal han løbe. Det er min eneste løsning til ham. Han skal ikke gå, men løbe væk med det samme,« siger Anahita Malakians. Hun er mor til tre og har boet på Nørrebro i 16 år. Til daglig arbejder hun som forretningsdrivende og så stiller hun op til Borgerrepræsentationen for Venstre.Ændringer på Blågårds PladsSammen med flere andre deltog hun for et par uger siden i et møde for en håndfuld foreninger og politikere i området, hvor bandeproblemet var på dagsordenen. Initiativtager til mødet var Masti Jutka, der er mor og har boet på Nørrebro i 16 år.Hun er socialrådgiver og medlem af Nørrebro Lokaludvalg.»Alle kan se, at der er sket ændringer på Blågårds Plads. Problemet med LTF er blevet meget,, meget større de seneste måneder. De udnytter, at mange 14-til 16-årige ikke fortæller alt til deres forældre, og forsøger at rekruttere dem til banden,« siger Masti Jutka, der mener, det er nødvendigt, at forældre i området får skærpet sanserne vedrørende banderne, så de bedre kan spotte dem og undgå dem.Anahita Malakians er enig: »Forældrene er slet ikke klar over, hvad deres børn kan blive udsat for. De er ikke klar over, at bandemedlemmer og gangstere kan finde på at opsøge deres børn,« siger hun og fortsætter: »Jeg er ikke tryg overhovedet. Ikke for mine børn, for min familie og for min kæreste. De her mennesker er dybt kriminelle.« Masti Jutka opfordrer til, at beboerne på Nørrebro i højere grad inddrages via borgermøder med politi og kommune og til, at forældre via skolerne får mere oplysning og rådgivning om, hvordan man taler med sine børn om banderne. Hun oplever berøringsangst, fordi folk frygter en debat om diskrimination.»Men det er ikke kun indvandrere, der er i grupperne. Og det er ikke kun socialt udsatte, fattige og dem, der klarer sig dårligt i skolen, men alle, de henvender sig til,« siger hun.Ifølge de to kvinder står det i København værst til på Den Røde Plads, Blågårds Plads, i Aldersrogade og i Lundtoftegade.matg@berlingske.dk annj@berlingske.dk '' Forældrene er slet ikke klar over, hvad deres børn kan blive udsat for Anahita Malakians, mor til tre.

Forskellige grupper af mennesker har spillet hver deres rolle i forbindelse med den våbenhvile, der i weekenden blev indgået i bandekrigen mellem LTF og grupperingen fra Mjølnerparken, der tidligere kaldte sig Brothas.Det erfarer Ekstra Bladet.Særligt én gruppe har markeret sig i det sammensurium af forskellige personer: En gruppe mødre med indvandrer-rødder på Nørrebro har presset på for at få stoppet skyderierne, erfarer Ekstra Bladet fra forskellige kilder med indsigt miljøet.Emnet er følsomt, og derfor ønsker ingen af kilderne at stå frem med navn.Men alle er enige: Kvinderne har spillet en stor rolle.Også selv om de ikke direkte har deltaget i selve forhandlingerne.Mødtes ikke direkteMødrene har talt med store ord over for bandekrigens parter, ligesom de også har været på gaden og holdt manifestationer, hvor de har vist deres bekymring for den eskalerende bandekrig, der foreløbigt har kostet tre unge livet.Selve processen frem til våbenhvilen har været længe undervejs med en række møder. Det sidste og afgørende møde blev holdt i et lokale i moskéen på Dortheavej hos Islamisk Trossamfund.Her blev våbenhvilen indgået lørdag, erfarer Ekstra Bladet. Ledende og toneangivende parter i begge grupperinger har sagt ja til våbenhvilen.Det bekræftes af kilder, der har indsigt i begge grupperinger.Selv om det sidste møde blev holdt i moskéen på Dortheavej, har moskéen ikke direkte været involveret i den langstrakte proces, der førte til våbenhvilen.Bandekonfliktens parter har ikke mødtes ansigt til ansigt, forlyder det. I stedet er der medieret via en gruppe fædre til sønner i begge grupperinger, der har snakket med konfliktens parter på skift.- Det er klart, at man som forælder er bange, når der er konflikt, hvor de skyder i gaderne.Det gælder alle forældre til børn i området, fortæller en kilde til Ekstra Bladet.Ingen kravKilderne fortæller, at der i forbindelse med våbenhvilen ikke er nogen krav til konfliktens parter, ud over at våbenhvilen skal respekteres.Hos Københavns Politi har man ingen kommentarer til sagen, oplyser Torben Svarrer, chef for afdelingen for organiseret kriminalitet.Han ønsker derfor ikke at kommentere, om fly og helikoptere forsvinder fra himlen over Nørrebro, og om politiet nu nedskalerer tilstedeværelsen.fish@eb.dk .Det er klart, at man som forælder er bange, når der er konflikt, hvor de skyder i gaderne.Fakta: C hili Patricia Kruuse, kommer dagligt på Nørrebro- Jeg tænker, at det er et rigtig godt initiativ. Det er på tide, at forældrene kommer på banen. Det er selvfølgelig et samfundsproblem, og det er ikke kun forældrenes ansvar.Jan Nordly, beboer på Nørrebro- Det er selvfølgelig rart, at der er nogle, der forsøger at komme konflikten til livs. Men vi har brug for mere end symptombehandling. Det er et samfundsmæssigt problem, og det er både politikere og os selv, der skal ændre adfærd for at komme problemet til livs.Amalie Eising Bentholm, beboer på Nørrebro- Det er dejligt, at der bliver gjort noget. Det er lidt utrygt, at der hele tiden kører politi frem og tilbage herude. Det er dejligt, at det er nogle af de pårørende selv, der tager teten, for det lader ikke til, at politiet kan gøre så meget. Det er helt kanon, at det kommer indefra.
Bekymrede forældre tog del i denproces, der førte frem til våbenhvilen i den død-bringende konflikt.
Søren Pape Poulsen er en populær politiker, og nr. et i flere ministermålinger.Og derfor vil partilederen med stor sikkerhed blive behørigt hyldet på det konservative landsråd, der begynder i dag i Tivoli Hotel i København.Han har også skabt fremgang for De Konservative i meningsmålingerne og skabt medlemsfremgang for første gang i mange år.Men han er udfordret af virkeligheden, især på Nørrebro i København.For siden manden, der har lov og orden som sit vigtigste projekt, tiltrådte som justitsminister sidste efterår, har der hersket lovløse tilstande, især på Nørrebro.»Med denne bandepakke vil vi gøre Danmark til et mere sikkert og trygt land. Formålet er, at sætte en stopper for rockernes og bandernes utilstedelige og vanvittige opførsel,« sagde Søren Pape Poulsen i marts, efter at regeringen, Socialdemokratiet og DF blev enige om en bandepakke med 35 initiativer, som Pape kaldte ' en jernnæve mod organiseret kriminalitet'.Men i juni og august har der været 30 episoder med skyderier i København, og senest blev tre tilfældige borgere ramt, da et 26-årigt medlem af indvandrerbanden Loyal to Familia skød vildt omkring sig på Nørrebro natten til torsdag.»Vi har fået en justitsminister, der ikke er bleg for at stille op i tv og sige, at det skal der slås hårdt ned på de kriminelle. Men vi har altså en minister, der springer op som en løve og falder ned som et lam,« siger Socialdemokratiets retsordfører Trine Bramsen.Der sker ikke nogetS og DF bakker op om mange af Søren Pape Poulsens initiativer, men Trine Bramsen frygter, at det ikke er nok.»Trygheden er under pres i Danmark.Vi ser nye trusler, vi ikke har set før. Rocker-bandeopgør, hvor der bliver skudt på åben gade, og tilfældige bliver ramt. Politiet er presset helt i bund,« siger hun.»Da der blev skudt på Nørrebro de første gange, erklærede Søren Pape, at rigsadvokaten skulle sikre et forbud mod bander, og her to måneder efter er der ikke sket noget. Jeg tror også, borgerne tror, at politiet bliver tilført store midler, men samtidig spiser Finansministeriet hvert år store bidder af politiet, så ressourcerne egentlig ikke kommer. Der havde vi troet, det ville betyde noget, at det er en partileder, der er justitsminister,« siger Trine Bramsen.Mere handlingDFs retsordfører Peter Kofod Poulsen er enig: »Søren Pape udmærker sig ved mange ting, men han skal passe på, at han ikke bliver sådan en ' bare snak, ingen handling'-minister.Dette efterår vil blive definerende for, hvordan han vil blive husket som justitsminister. Vi skal have forhandlet mange ting på plads: Aftale om kriminalforsorgen, et betragteligt løfttil politiet, indbrudspakke, overvågning og bekæmpelse af ungdomskriminalitet,« siger han.»Vi er nødt til at have et stærkere lokalpoliti for at få kontrol med banderne.Jeg synes også, mange tiltag kommer for sent.Det er først for nylig, man finder ud af, at forsvaret kan hjælpe til, og det har vi snakket om i halvandet år. Den mobile politistation på Nørrebro er også kun en billig lappeløsning,« siger Peter Kofod Poulsen.Søren Pape Poulsen sagde til BT fredag, at han sætter sin lid til, at bandepakken og nye lovindgreb vil indhegne konflikten: »Københavns politi siger, de har de betjente, der skal til. Kommer det til at stoppe skyderierne? Det kan jeg aldrig love, men jeg kan garantere, at vi gør, hvad vi kan,« sagde han.karker@bt.dk 
KONSERVATIVT LANDSRÅD Søren Pape Poulsen er en populær politiker, men bandekonflikterne er eskaleret, efter at den konservative partileder blev justitsminister.
Iskolde likvideringer ved højlys dag, bilbomber og panserværnsraketter.For 20 år siden rasede rockerkrigen mellem Hells Angels og Bandidos med en hidtil uset brutalitet og råhed. Krigen fandt først sin afslutning, da forsvarsadvokat Thorkild Høyer gik ind og mæglede mellem rockergrupperne.Nu er tiden ifølge Thorkild Høyer kommet til at gøre det samme i konflikten mellem banden Loyal to Familia (LTF) og de bander og grupperinger, der er omkring Mjølnerparken i København NV og Husum.»En succesfuld mægling kræver selvfølgelig, at grupperne er indstillet på det. Første skridt er at få dem til at indse, at de selv har en interesse i at få stoppet konflikten. Der er ingen vindere, hvis konflikten fortsætter.Der er kun tabere. Dem selv og hele samfundet,« siger Thorkild Høyer.Grupperne har ifølge topadvokaten åbenbare interesser i at nedlægge våbnene.»For det første er de lige nu udsat for massiv politiovervågning. For det andet bliver uskyldige ramt. For det tredje er der en risiko for, at de kommer i fængsel eller bliver udvist af landet.« Thorkild Høyer bemærker, at det er en udfordring, at grupperne i dag er mere løst organiserede, end da Hells Angels og Bandidos røg fredspibe i 1997. Men grundlæggende er øvelsen den samme, pointerer han: Det handler om finde en mægler, som de stridende parter har tillid til. Derpå skal stridspunkterne identificeres, før man afsøger løsninger på, hvad der skal til, for at parterne kan bøje sig mod hinanden.Politiet, PET og Justitsministeriet skal bakke op om mæglingsprocessen og sidst men ikke mindst, skal man have adgang til de ledende medlemmer -også selv om de er i fængsel.»En mægler skal have adgang til lederen af LTF, Shuaib Khan, som er varetægtsfængslet. Hvis hestens hoved ikke nikker ja, sker der ingenting,« siger Thorkild Høyer.Justitsminister Søren Pape Poulsen (K) sætter sin lid til, at politiets massive tilstedeværelse, regeringens bandepakke og nye lovindgreb vil indhegne konflikten.»Det, vi oplever i øjeblikket i bandemiljøet, er meget alvorligt og fuldstændigt uacceptabelt,« siger han til BT og tilføjer, at politiet fortsætter indsatsen med fuld tryk på patruljering, hjælp fra Forsvarets fly og helikoptere samt anvendelse af mobile politistationer.»Jeg kan forstå på Københavns Politi, at de pt. har de betjente, der skal til for at håndtere den nuværende situationen. Kommer dette til at stoppe skyderierne? Det kan jeg aldrig love, men at vi gør, hvad vi kan - det kan jeg garantere.« Justitsministeren henviser i øvrigt til, at Folketinget snart skal behandle hans lovforslag om at give rockere og bandemedlemmer forbud mod at komme i områder, hvor de tidligere har begået kriminalitet, eller hvor gruppen færdes og opholder sig.tham@bt.dk '' En mægler skal have adgang til lederen af LTF, Shuaib Khan, som er varetægtsfængslet.Hvis hestens hoved ikke nikker ja, sker der ingenting Thorkild Høyer.'' Jeg føler mig ikke tryg, efter at hun (den svenske kvinde, red.) er blevet skudt. Der er så meget politi på Nørrebro, men alligevel bliver der skudt Monica Verdal, 49 '' Jeg kom hjem i nat efter at have været i biografen. Da jeg skulle lægge mig til at sove, hørte jeg nogle høje knald. Jeg prøver ikke at lade mig påvirke af bandekrigen.Som bartender lever jeg nattelivet, og jeg skal kunne gå alle steder, men jeg undgår at gå med sort hættetrøje på Joshua Harrison, 21 år, bartender, bor i nærheden af Heimdalsgade '' Det er ret ubehageligt. Vi kan være de næste, der rammes. Man tænker altid over det, når man skal til Nørrebro. Jeg er fra Tingbjerg, og der føler jeg mig mere tryg Deeqa Ibrahim, 22 år, studerer multimediadesign '' Jeg er ikke så stresset over skyderierne. Det er ubehageligt, men jeg har boet på Nørrebro i 20 år, og det er jo ikke første gang, det sker. Jeg føler mig helt tryg.Men så længe vi ikke har frigivet hash, vil de kæmpe om pengene og områderne Monica Verdal, 49.BT PÅ NØRREBRO: HVAD TÆNKER DU OM SKYDERIERNE?Politiet: Vi har været forskånet længeEfter en måned uden et eneste skud i den tilspidsede bandekon-flikt i København blev våbenstilstanden brudt noget så eftertrykkeligt natten til torsdag, da to tilfældige forbipasserende blev ramt af skud og en tredje med nød og næppe undgik kugleregnen.»Det er selvfølgelig ærgerligt, at der kommer et skyderi mere.Vi har været forskånet for dem længe,« lød det fra politiinspektør Poul Kjeldsen ved torsdagens pressebriefing om skudepisoden.Politiet anholdt kort efter skyderiet på Nørrebro den formodede 26-årige gerningsmand, som politiet kender i forvejen.Politiet har fundet en pistol i området samt en form for maskering.- tham.
MULIG LØSNING Thorkild Høyer, der mæglede i rockerkrigen for 20 år siden, foreslår en lignende løsning i den igangværende bandekonflikt.
01 Mad Kendt basketklub åbner restaurant på NørrebroBasketball plejer ikke at rime på madlavning, men det gør det nu på Nørrebro. 1. maj åbner Stevnsgade Basketball Klub nemlig Nørrebro Spisehus i Nørrebrohallen. Alt mad bliver lavet fra bunden af økologiske råvarer, og man kan på grund af beliggenheden selvfølgelig se sport på storskærm. Formiddag og frokost fungerer det som café. Man kan komme ind fra formiddagen og hapse en hjemmebagt morgenbolle til sin kaffe. Ved frokosttid sætter de dagens ret på menuen, som sælges til SU-venlige priser. Om aftenen fortsætter cafékonceptet, mens halvdelen af Nørrebro Spisehus omdannes til en regulær restaurant, hvor man kan nyde den italiensk inspirerede menu. Der er også blevet plads til en bar, hvor man kan få lidt antipasti og et glas vin. Flere gange om måneden vil de afholde diverse aften-events og kulturelle arrangementer i Spisehuset.Nørrebro SpisehusNørrebrohallen, Nørrebrogade 208.Åbner i dag.02 Koncert Halvandet åbner ny udendørs scene med DunéDen populære strandbar Halvandet på Refshaleøen har fået en ny udendørsscene, der 13 torsdage henover forår og sommer vil have live musik på programmet. Det danske band Duné lægger fra land med en akustisk koncert. I september 2016 udgav bandet deres fjerde album »Delta«, som de med garanti spiller numre fra. Det koster 135 kr. i døren, eller 100 kr. billetto.dk.Duné Halvandet, Refshalevej 325, Kbh K Torsdag kl. 19.30.03 Udstilling Fotograf udstiller værker fra en svunden tid i SyrienUdstillingen »Impasse Hotel Syria - fotografier af Krass Clement« kan nu opleves på Davids Samling. Alle fotos er taget i 2001 på en rejse i Syrien, hvor den danske fotograf besøgte Damaskus, Palmyra, Deir ez-Zur, Homs og Aleppo. Motiverne er fra en virkelighed, som nu, 16 år senere, ikke længere findes. Udstillingen viser menneskene i sort/ hvid i gang med almindelige gøremål. Der er gratis entré til udstillingen.Impasse Hotel Syria Davids Samling, Kronprinsessegade 30.Onsdag kl. 10.04 Event Kom om bord på et gammelt romskib på AdmiralkajSejlsæsonen skydes snart i gang, og det markerer »De Forenede Sejlskibe« med fri adgang på en række gamle skibe i havnen. Her kan man bl. a. komme om bord på den gamle skonnert Mira, der er Danmarks eneste romskib. I forstævnen ligger 400 liter rom på tønder, der når at sejle 1.400 sømil, inden den tappes.Få maritime tips og oplev det aktive oplevelsescenter foran Admiral Hotel Der er gratis adgang til skibene.Åbent Skib Admiralkaj, Toldbodgade 24-28 Onsdag kl. 16-18.05 Musik YouTube-darling giver koncert på VesterbroEfter at have skabt massiv opmærksomhed omkring sin musik på You-Tube, er den irske musiker Bry nu på turné med sit debutalbum. Mandag aften kan du høre hans ærlige indiepop i Lille Vega. Billetter koster 130 kr.+ gebyr på ticketmaster.dk.Bry Lille Vega, Enghavevej 40, Kbh V I aften kl. 20.06 Kampdag Fælledparken fyldes af musik og røde fanerArbejdernes Internationale Kampdag fejres atter i Fælledparken, og de røde flag og faner vil igen smælde.Programmet byder som altid på både taler og musik. De musikalske indslag leveres af Bogfinkevej kl. 12, Lorenzo Woodrose kl. 14 og afsluttes af Peter Belli kl. 15.1. maj Fælledparken I dag kl. 12-15.50.

" I ngen stemme, intet kald - bare en vished," lyder det om baggrunden for Ivan Larsens beslutning om at blive præst.En vished, som han allerede i en alder af 10 år havde. Også selvom han - som et barn i en søskendeflok på 12 - ikke har haften særlig kirkelig opvækst.Under teologistudierne tilhørte han den gruppe af studerende, der var fortalere for det højkirkelige, men som formand for det højkirkelige Teologisk Oratorium følte han sig mobbet ud af de andre på grund af sin seksualitet.Siden blev det et hovedanliggende for Ivan Larsen at kæmpe for homoseksuelles rettigheder - ikke mindst for accepten af et samliv mellem to af samme køn. Men det har ikke altid været lige nemt.Aggressive telefonopkald, chikane på gaden og mursten gennem vinduerne. Ivan Larsen har gennem tiden været udsat for lidt af hvert. Da præsten blev aktiv i Landsforeningen af Bøsser og Lesbiske, som det hed dengang, havde Sundhedsstyrelsen kun få år tidligere strøget homoseksualitet fra listen over psykiske sygdomme. Og det kunne også mærkes i det kirkelige miljø. Men i slutningen af 1980' erne markerede Danmark sig som liberalt land med ny lovgivning, der tillod homoseksuelle at leve i registreret partnerskab. Og selvom Ivan Larsen synes, at registreret partnerskab er et forfærdeligt udtryk, var han og kæresten, Ove Carlsen, slet ikke i tvivl om, at de ville registrere sig officielt og dermed skrive danmarkshistorie hånd i hånd.Opfindsomhed ledte derefter Ivan Larsen til i en årrække at udvikle en praksis, hvor homoseksuelle, der ville indgå partnerskab, samtidig kunne få en gudstjenestelig markering i kirken. Han inviterede simpelthen en politiker fra Københavns Borgerrepræsentation til kirken på Nørrebro, indtil en biskop satte en stopper for de forestillinger.Ivan Larsen er student fra Stenhus Kostskole ved Holbæk og blev teologisk kandidat i 1976 fra Københavns Universitet. Allerede året efter blev han sognepræst i Stefans Sogn på Nørrebro og også præst i Anna Kirke i Anna Sogn, da de to sogne blev slået sammen. I 20 år var han desuden feltpræst og gjorde tjeneste på Cypern hos de danske soldater fra 1980 til 1981. Ivan Larsen har haften række bestyrelsesposter i fritidshjem, plejehjem, væresteder og foreninger.I dag er Ivan Larsen sammen med sin mand flyttet fra Nørrebro til Frederiksberg.Han nyder igen at have fået tid til at læse, når ikke Ove Carlsens to børn - eller to børnebørn - er på besøg.hoegholm@k.dk 
Ivan Larsen, tidligere sognepræst i Stefanskirken, var en af de allerførste til at springe ud som homoseksuel præst. I dag fylder han 70 år.
Kapelmester, komponist og musiker Kazio Kierpaul døde 65 år gammel fredeligt i sit hjem.Kazio har sat et enormt aftryk på den danske musikscene. Han var politisk engageret, kompromisløs og stoppede aldrig sin stærke kritik af magten og monopolkapitalismen.I 1971 udkom LP'en " Det kan blive bedre kammerat" med Slumstormerne, hvor Kazio med sin allerede dengang karakteristiske sang lagde stemme til venstrefløjshittet " Det kan blive bedre kammerat", som han også var med til at skrive.Næste markante musikalske fyrtårn var Oktobergruppen. Et orkester der markerede sig på den politiske musikscene ved at præsentere et højt musikalsk niveau med stærke tekster.FolkEMuSikkEn i HjErtEtSidst i 70' erne fik folkemusikken en kæmpe revival, og Kazio supplerede mandolin og guitar med violinen.I mange år var Folkets Hus på Nørrebro rammen for mange aktiviteter.I 1980 var Kazio sammen med resten af Familie Orkestret med til at stable den skandinaviske festival Nørrebro Spilletræf på benene. Festivalen fortsatte i mere end 20 år.I 1980 startede Familie Orkestret med base i Stengade 30 et musikkollektiv, der spillede Kazios numre. Violinen var nu skiftet ud med den karakteristiske to-rader.Familie Orkestret turnerede landet tyndt, og mange vil huske legendariske numre som " Jord i hovedet", " Små blå mænd" og " Sikken elendighed".MuSikkEn ind i kaMpEnFamilie Orkestret optrådte ofte i forbindelse med BZ-bevægelsen og spillede blandt andet i 1982 til åbningen af Ungdomshuset på Jagtvej 69 og siden til en af de sidste koncerter i huset.Under besættelsen af Ryesgade 58 var trioen De Efterladte nærmest et fast indslag om aftenen.Kazios store musikalske nysgerrighed og iderigdom bragte ham vidt omkring. Han genopdagede den danske folkemusik, der havde overlevet på de Vestindiske Øer.Han skabte Karlekammeret, der siden kom til at hedde The Original Danish Polcalypso Orchestra. De spillede flere gange i Vestindien, senest i 2017.Sidste musikalske skud var Paulski og den ny Verdensorden. Der lå et aktivt år i støbeskeen og ventede på dem med ny udgivelse og jobs.Kazio var myreflittig og blandt så meget andet med til at lave Kultur Festivalerne på Nørrebro, Fuldmåneradio, var igangsætter på Lyø, underviste på højskoler og spillede til enhver tid op, når der var en sag, der skulle bakkes op om.undErFundigt MEnnESkEKazio kom med sine polske forældre til Danmark, men mistede begge i en ung alder. Han talte flydende polsk og glemte aldrig sine aner.Med Kazios død er en æra slut.Han vil blive savnet, ikke kun for sin musik, men også som det vidunderlige varme, sjove og underfundige menneske han var.Kazio efterlader en søn Christoffer May Kierpaul, som han har fra sit tidligere ægteskab med Birthe May, samt sin bror Heinrich Kierpaul.bisættelsen for kazio kierpaul finder sted fredag 12. januar klokken 15: 00 i koncertkirken, blågårds plads 6a, københavn n.
MindEord Kapelmester, komponist og musiker Kazio Kierpaul døde 65 år gammel fredeligt i sit hjem.
Efter en uge, hvor flere politikere har luftet deres skepsis mod Rigspolitiets ageren i den igangværende bandekonflikt, var det et hold beroligede politikere, der onsdag aften forlod et møde i Justitsministeriet, hvor de havde fået en fortrolig orientering fra politiets øverste ledelse.»Der ligger et pres af en anden verden på banderne lige nu,« sagde justitsminister Søren Pape Poulsen (K), som erklærede sig »betrygget ved politiets indsats.« De seneste dage har både regeringspartiet Venstre og støttepartiet Dansk Folkeparti ellers offentligt undret sig over, at Rigspolitiet ikke tydeligere har advaret politikerne om, hvad der var under opsejling i den nu eskalerede bandekonflikt.»Rigspolitiet har ikke udtrykt situationens alvor over for politikerne i forhold til, hvor slemt det står til,« sagde Venstres politiske ordfører, Jakob Ellemann-Jensen, lørdag til TV2.Udtalelserne var en reaktion på, at Københavns Politi tidligere på dagen opfordrede »unge mænd« til at »tænke sig om«, når de færdes på bl. a. Nørrebro, efter nye skyderier havde ramt to uskyldige i bydelen.Efter mødet med Rigspolitiets øverste ledelse var tonen dog en anden fra Venstres retsordfører, Preben Bang Henriksen.»Jeg er blevet betrygget i, at politiet lægger maksimalt pres på banderne. Det kan jeg sige, når jeg hører om antallet af efterforskere, betjente og visitationszoner,« sagde han.Var I for hurtigt ude med jeres skepsis? »Man bliver selvfølgelig klogere efter sådan et møde. Men lørdag fik vi en advarsel til folk om - i overført betydning - ikke at gå på gaden. Der løb det mig altså koldt ned af ryggen, og jeg tror, både presse og borgere ville bebrejde os, hvis vi lod stå til.«.Pape lover nye initiativerPå længere sigt lover regeringen flere betjente, og på den korte bane er der oven på mødet onsdag en ekstra håndsrækning på vej til hårdt ramte Nørrebro, hvor flere skudepisoder har fundet sted. Her bliver der fra og med torsdag udstationeret en såkaldt mobil politistation. Den vil ifølge Søren Pape Poulsen blive bemandet af lokalpolitiet på Nørrebro. Justitsministeren erkender samtidig, at det vil betyde, at man »flytter nogle ressourcer« fra andre politiopgaver.Hvilke opgaver bliver så nedprioriteret? »Det er en løbende prioritering, som politiet foretager. Men det kan være nogle andre typer sager, som må ligge lidt længere. Når man i et øjeblik klart og tydeligt vil prioritere bandekonflikten, går det ud over andre ting. Det siger sig selv.« Samtidig lovede justitsministeren fredag at fremlægge »nye initiativer« til at bekæmpe banderne. Han afviste dog at uddybe, hvad regeringen konkret vil foreslå.Han tilføjede, at forårets bandepakke, der blev aftalt mellem regeringen, Dansk Folkeparti og Socialdemokratiet stadig er ved at blive rullet fuldt ud. Det var netop partierne bag bandepakken, der mødtes onsdag. Et tiltag, der endnu ikke er gennemført, er et opholdsforbud, der udelukker dømte bandekriminelle fra at færdes i op til 10 år i det område, hvor de har begået kriminalitet.Ifølge Jyllands-Postens oplysninger er Justitsminsteriet klar med et udkast til opholdsforbuddet, der nu skal sendes i høring.mh@jp.dk 
Politiet kæmper massivt mod banderne, siger justitsministeren. Som ? ere andre politikere følte han sig betrygget efter orientering fra Rigspolitiet. Nye initiativer er på vej.
Ni unge mænd med tilknytning til storbanden Loyal to Familia blev i går sigtet, efter at politiet fandt en skarpladt pistol og en skarpladt maskinpistol i et grønt område på Nørrebro.Retssal 60 i Københavns Byret var pakket med betjente i skudsikre veste, da ni unge mænd i går blev fremstillet i grundlovsforhør. Her blev de sigtet for besiddelse af skydevåben under særligt skærpende omstændigheder som led i den verserende bandekonflikt.Inden retsmødet gik i gang i går, havde adskillige pårørende taget plads på tilhørerrækkerne bag pressepladserne i retssalen. Flest unge mænd, men også en mor og en kæreste var iblandt. Ingen havde lyst til at udtale sig.Tæt omgivet af betjenteKort før klokken 18 blev de sigtede så ført ind i salen, tæt omgivet af endnu flere betjente.Netop som de sigtede havde sat sig bag deres respektive forsvarere, begyndte én af dem at småskændes med en betjent. ' Du skal ikke true mig' begyndte den unge mand, inden dommeren krævede ro i retssalen.D e ni mænd er mellem 20 og 29 år.Seks af dem har dansk statsborgerskab, mens to stammer fra Irak og én fra Somalia. De blev alle anholdt torsdag klokken 18: 45 inden for visitationsområdet på Nørrebro, hvor politiet i et grønt område i Rovsingsgade havde fundet en pistol med magasin og en maskinpistol med tre magasiner. Begge skydevåben indeholdt skarpe skud.Kort inde i retsmødet krævede anklager Tanja Søderlund dørene lukket af hensyn til politiets videre efterforskning. Selvom flere af forsvarsadvokaterne og pressens repræsentanter protesterede, valgte dommeren at efterkomme anklagerens ønske. Det er derfor uvist, hvordan de sigtede stiller sig til sigtelserne.Flere konflikter med andre De unge mænd menes at have tilknytning til storbanden Loyal to Familia, der oprindeligt havde sit udspring omkring Blågårds Plads på Indre Nørrebro. Banden har på det seneste forsøgt at ekspandere sit territorium og er dermed kommet i voldsom konflikt med blandt andet den gamle Brothas-gruppering fra Mjølnerparken og grupper fra Husum-området samt Nordvestkvarteret i København.Det har i løbet af sensommeren ført til talrige skyderier i hovedstads-området, hvorunder både bandefolk og helt sagesløse personer er blevet ramt. Blandt andet i området ved Rovsingsgade, hvor de skarpladte våben torsdag aften blev afsløret.Her var der skyderi 25. juli, hvor en 26-årig mand blev ramt af to skud i benet, da en bil stoppede op i Rovsingsgade og en mand affyrede 8-10 skud.Kort efter blev to mænd på 23 og 29 år anholdt i den nærliggende Mjølnerparken. De blev dagen efter varetægtsfængslet.Dette skyderi resulterede i en såkaldt bytter 4. august, hvor der kort før kl. 13 blev affyret skud mellem to biler på Rovsingsgade, der forbinder Tagensvej og Lyngbyvej/ Hans Knudsens Plads.ksv@bt.dk baa@bt.dk 
VÅBEN Ni medlemmer af banden Loyal to Familia blev sigtet efter fund af skarpladte våben.
Inden vi alle sammen går kollektivt i selvsving over meldingen om, at der i en periode måske ikke bliver skudt på Nørrebro mere, ja, så lad os lige komme ned på jorden igen og se, hvor absurd hele situationen er.Alene ordet »våbenhvile« antyder, at vi taler om to krigsførende lande, men det er jo ikke tilfældet.Vi taler om to afstumpede og ynkelige kriminelle grupperinger, der skiftevis skyder på enten hinanden eller tilfældige. Og med denne omtale tror bandemedlemmerne da først, at de er nogle fandens karle.Misforstå mig ikke, jeg er glad for hver en dag, hvor der ikke bliver skudt i den del af København, hvor jeg er født og opvokset, og hvis den såkaldte »våbenhvile« varer en hel måned, som det påstås, ja, så må man nyde det så længe.Men hele setuppet omkring det her, er mildest talt problematisk. Hvis en såkaldt »fædregruppe« på Nørrebro har så gode kontakter til kriminelle grupperinger, hvorfor går de så ikke til myndighederne med deres viden? Og hvorfor er det, at hverken politiet, kommunen eller andre gode folk, der arbejder på at løse bandekonflikten, ikke er blevet orienteret om de forhandlinger, der ledte frem til »fredsaftalen«? Hvorfor skal »fredsaftalen« kun vare en måned, og hvorfor er formålet ikke at stoppe bandekrigen helt?.Aftale i en moskeOg så til noget af det mindst ligeså vigtige: Hvorfor i alverden skal aftalen komme i stand i en moske? Vi skal da ikke have religion ind over en konflikt, der handler om bandekriminalitet.Jeg håber fx ikke, at det er en af de moskeer, der ligger i området, som står bag det her.De største af moskeerne, både den der tilhører islamisk trossamfund, »Qatar-moskeen«, og den i Heimdalsgade er i den grad kendt for konsekvent at modarbejde det danske samfund og har flere gange promoveret synspunkter om drab på jøder, drab på homoseksuelle og vold mod kvinder.Tør vi virkelig overlade bandekonflikten til så ekstreme kræfter? Jeg gør ikke.Langtidsholdbare løsningerJeg mener, det er helt afgørende, at man går til myndighederne med sin viden om kriminalitet, og at de samme myndigheder bliver involveret i langtidsholdbare løsninger.Desværre er det, som er gået forud for aftalen, et tydeligt tegn på parallelsamfund, og modstand mod de danske myndigheder, og det er der ingen grund til at glæde sig over.Lars Aslan Rasmussen er MF (S).Hvis en såkaldt »fædregruppe« på Nørrebro har så gode kontakter til kriminelle grupperinger, hvorfor går de så ikke til myndighederne med deres viden?.
Kommentar.
Tre tilfældige borgere blev ofre, da et 26-årigt medlem af banden Loyal To Familia påvirket af stoffer skød vildt omkring sig på Nørrebro natten til torsdag.Det kom frem, da den anholdte mand i går blev fremstillet i grundlovsforhør.Værst gik det ud over en svensk kvinde, der på vej hej fra en middag med venner tilfældigvis cyklede forbi gerningsstedet. Hun blev ramt af et projektil i bagen, der så fortsatte ud gennem maven. Først var hun i livsfare, men blev senere konstateret i stabil tilstand på hospitalet.Sent i aftes var BT i telefonisk kontakt med kvinden. Hun oplyste, at hun er blevet opereret og efter omstændighederne har det godt. Hun forventer at blive udskrevet ' om totre dage', sagde hun.Mange uskyldige ramtI løbet af seks uger er syv tilfældige ofre blevet ramt af skud i den verserende bandekonflikt i København. I godt en måneds tid havde der ellers været stille i de københavnske gader, men med skudepisoden natten til torsdag er konflikten atter blusset op.Det første offer havde været inde at købe en sodavand i en kiosk på hjørnet af Heimdalsgade og Nørrebrogade, da han så en fedladen person i sort tøj komme luntende på den anden side af Nørrebrogade.Personen havde en sort pistol, med hvilken han sigtede på den forurettede.»Hvad laver du, jeg er ikke en del af det her,« nåede offeret at råbe, inden der blev affyret to skud. Projektilerne gik ind i kioskdøren uden at ramme.»Hjælp, nogen prøver at skyde mig,« råbte offeret til nogle forbipasserende.Jagtede pistolmandenTo betjente var tilfældigvis i området for at udføre en anden politiforretning, og mens den ene var inde i en opgang, hørte den anden skuddene.Han råbte pistolmanden an, men denne stoppede ikke, så han eftersatte gerningsmanden. Med politiet i hælene løb pistolmanden ned ad Nørrebrogade med pistolen pegende foran sig. Da han nåede til Den Røde Plads, afgav han igen skud.Denne gang ramte han to cyklister.Den ene - en svensk kvinde bosiddende på Nørrebro - blev ramt i bagdelen og ved siden af maveregionen.Den anden cyklist blev strejfet på den ene underben, og trods sine skader gav han sig til at yde førstehjælp til den svenske kvinde. Hun måtte efterfølgende opereres i en time.Ved grundlovsforhøret fortalte anklageren, at hun havde været i livsfare.Hendes tilstand er nu stabil.Ved Den Røde Plads lagde betjenten an til at skyde den mistænkte, men fordi han var for langt væk og der var andre forbipasserende, afgav han i stedet varselsskud.Det fik dog ikke den mistænkte til at stoppe. Han løb videre i retning af Nørrebro Skatepark. Efter nogle meters løb, hvor betjenten kun ganske kortvarigt mistede ham af syne, blev han fundet under en bil, hvor han gemte sig. Han blev herefter anholdt.Det er blot anden gang inden siden 13. august, at Heimdalsgade bliver centrum for et skudopgør. Den 13. august blev der også skudt mod en gruppe mænd, hvor en tilfældig 39-årig mand blev ramt.Politiets teknikere undersøgte i går skudhuller i glasdøren til en kiosk. På det modsatte hjørne af Heimdalsgade undersøgte politiet tre skudhuller, der havde ramt papkasser med grøntsager.Vækket af skudEn beboer i Heimdalsgade, der ønsker at være anonym, fortæller, at han blev vækket af fem skud. Han har lagt mærke til de mænd og drenge, der normalt hænger ud foran kiosken og grønthandleren.elsmindevej Hvalsøvej »De er nogle hårde drenge. Af og til slås de med hinanden indbyrdes her på gaden, og af og til sælger de også lidt,« siger beboeren.Heimdalsgade ligger tæt på Mjølnerparken, der menes at være hjemsted for en af parterne i bandekonflikten.Hos en marokkansk delikatesseforretning få meter fra, hvor skyderiet fandt sted, fortæller medarbejderen Zainab Maarouf, at drengene, der normalt hænger foran kiosken, ikke har vist sig så meget, siden den aktuelle bandekonflikt begyndte.»De er måske bange for at blive ramt,« konstaterer hun.jani@bt.dk jvl@bta.dk tham@bt.dk Svenstrupv.lsvej Risbyholmvej msvej Havdrupvej '' De er nogle hårde drenge.Af og til slås de med hinanden indbyrdes her på gaden, og af og til sælger de også lidt (stoffer, red.) Anonym beboer, Heimdalsgade, Nørrebro.Fakta: Skudepisoder i Københavnækkevold Vej Syv uskyldige er blevet ramt af skud de seneste seks uger. TINGBJERG IDRÆTSPARK Terrasserne Høje Gladsaxe Episoder hvor uskyldige blev ramt Ingen uskyldige ramt Kilder: Københavns Politi, Ritzau UTTERSLEV MOSE Gladsaxe Mørkh øjvej Ilbjerg Alle Langhusvej Gladsaxe MørkhMørkh øjvejjvejjvej IlbjIlbjIlbjergrgrg Allelele 4. august: En 17-årig dreng bliver et tilfældigt offer, da to mænd på knallert skyder ham i foden i Tingbjerg. Krabbesholmvej Brønshøjvej Brønshøjgårdvej Nordfeldvej Lejrevej Fjenneslevvej Elmelundevej Holcks Brønshønshønshønshøjgår jgår jgårdveveve NordfNordfNordfeldvejldvejldvej LejrLejrLejrevejvejvej Fjennennenneslesleslevvejvejvej Elm E elundevejdevejndevejndevejn Holc lc lcksk 1. juni: På Gadelandet i Husum kommer to personer på en knallert kørende forbi en gruppe personer om eftermiddagen. Den ene affyrer flere skud mod gruppen. 18. juli: Der er skyderi nær Tingbjerg Skole. Ingen bliver ramt, og ingen er anholdt. Allé årårds Allé t nenen 12. juli: medlem af Loyal to Familia bliver stukket med kniv på Mosevej. Politiet eftersøger en navngiven person for at stå bag. BELLAHØJ Frederikssundsvej Frederikssundsvejtunnelen Sallingvej Hareskovv.Godthåbsvej Bakkevej Markvej Grysgårdsvej Vognborgvej Ved Bellahøj Nord Rødkilde Plads Rødkildevej Hvidkildevej Bellahøjvej Byvangen Parkstykket Hyrdevangen Utterslevvej Stubbevangen Hyrdeledet Dyblandsvangen Skolevangen Gemme Efterslægtsvej Mosebakken Hyrdevangen Godthåbsvej Montagn Pomonavej Hyldebærvej Valnøddevej Frederiksgårds Allé Reinettevej Rønnebærvej Fordresgårdv BELLAHØJ L ØJ LL skelejlejlejrenenene Bellellellellellahøj NorddordordN Bellahllahllahøjvejjvejjvejjvej Sallinallingvejvejvej ah jøjøjvejejej Godthåbthåbthåbsvejvejvej BakkevejBakkevejBakkevej MarkvejMarkvejMarkvej j GrysgåGrysgåGrysgårdsvdsvdsvr ev j VognVognVognbob rgr vg ejejejv nvejejejejejj d RødRødRødRødkilde ildeildeilde Pladsladsladslads Rødkildeedkildeedkildeevejejejej HvidkilHvidkilHvidkilHvidkildevejevejeveje GodtGodtGodthåbsvejejej PomPomPom Hyldeldeldey bæ ValnValnValnøddddddddddevejvejveje FrFrFrederiksriksriksgårårårds AlléAlléAllé Reinettevejvejvej RønnRønnRønnebærvbæbæbærvbærvev je Fo FrFrederiderikssssundsndsvejej FredFrederikssurikssundsvdsvejtunneunnelenen HarHarer skskok vvvv.VeV de ByvangeByvangeByvangen Parararkstystystyk kketketketk Hyrdeerderdevananannanngennenen n rketrketrket StubbevaStubbevaStubbevangen Dyblanlalanlalandn svs angengengen SkolSkolSkolevanvanvangn enenen EfterslæEfterslæEfterslægtsvtsvtsv MoMoMosebebebakkkkkken HyrddHyrdHyrdevanvanvangen 28. juli: Flere skud bliver affyret i Mjølnerparken. Tre biler bliver ramt, men ingen personer.20. juli: Der bliver anmeldt skud i området ved Mjølnerparken.Vidner fortæller politiet, at to personer kom kørende på motorcykel og affyrede skud. Der er ingen anholdte, og tilsyneladende er ingen blevet ramt.18. juli: Der bliver skudt i Mjølnerparken.Ingen bliver ramt, og ingen er blevet anholdt.10. august: Kort efter kl. 22 bliver der affyret flere skud i Mjølnerparken på Nørrebro på strækningen mellem Tagensvej og Mimersgade.I en tilfældig familiebil, der holder parkeret i området, bliver der bagefter fundet et skudhul.10. august: Politifolk hører kort efter kl. 21 skud i Folkets Park på Nørrebro, og en motorcykelbetjent forfølger umiddelbart efter en grå bil til Frederiksberg, hvor personerne i bilen dog har held til at løbe væk.Lidt efter kl. 21 bliver en mand set skyde op i luften i Tingbjerg, inden han forsvinder fra stedet.Kort efter kl. 23 bliver der fra en bil med to mænd i affyret tre-fire skud mod en mand, der netop har parkeret sin knallert på Præstelængen i Københavns Nordvestkvarter.Skuddene rammer heldigvis kun knallerten.BISPEBJERG KIRKEGÅRD Orgelbyggervej BISPEBJERG R SPEBJERG B PEBJERG KIRKEGÅRD RD KIRK D dsvsvej 2. august: En 24-årig mand bliver ramt i balden, da to mænd på en knallert åbner ild i krydset mellem Tomsgårdsvej-Tuborgvej og Frederiksborgvej.ej OrgOrgOrgOrggOrgOrg 18. juli: En mand bliver snittet overfladisk med en kniv på Tomsgårdsvej i Nordvest.Ingen er anholdt. Degnestavnen Ravneholmsvej Allé Birkedommervej Allé Dortheavej Skoleholdervej RavneRavneRavneholololo msvejsvejsvej holmsholmsholms AlléAlléAllé edededdeddetoftentoftentoften BirBirBiB k næs Alléllélléllé DortheaveDortheaDorthea SkolehSkolehSkolehSkolehS 11. august: Politiet får en anmeldelse kl. 22 om skud ved Birkedommervej og Tomsgårdsvej i Københavns nordvestkvarter. Ingen bliver ramt. Politiet sætter efter en bil, men mister den ved Lyngby. 3.Tværvej Statholdervej 4. T værvej 1. Tværvej Muncks Vej Bogtrykkervej Frimestervej Bispebjerg LERS L StaStaSta 1. TvTvTværvejrvejrvej MuncksMuncksksMuncksks VejVejVej Frimestrimestririmestri ervejrvejrvej Bispebspebspebspeb 16. juni: Ukendte personer affyrer skud fra en knallert på Frederiksborgvej. To af skuddene rammer ruder i en kiosk og i en lejlighed.Intet tyder på, at nogen er ramt. Ingen blev anholdt. Børskovvej Lersø Ramløsevej Keldsøvej Fruebjergvej Øbro Strødamvej Emdrup Vænge vejvejvejvej Børsrsrs RamløsevejevejRamløsevejRamløsevej KeldsøKeldsøKeldsøKeldsø FruFruFruFruebjergbjergbjergbjbjergbj vejejejejejej. ØbroØbroØbro StrøStrøStrøStrøSt ødamvejvejvejvej Emdrmdrmdrup VængeVængeVænge 25. juli: En 26-årig mand bliver ramt af to skud i benet, da en bil stopper op i Rovsingsgade, og en mand affyrer 8-10 skud. Kort efter bliver to mænd på 23 og 29 år anholdt i Mjølnerparken.De bliver dagen efter varetægtsfængslet. Lersø Parkvej Hf.Blomsten ersørsørsø ParkvejParkvejParkvej 4. august: Der bliver kort før kl. 13 affyret skud mellem to biler i Rovsingsgade i København. Én bliver ramt. Slangerupg.Banevingen Valkyrieg.Emblasgade Hermodsgade Sigynsgade Lersøstien Vingelodden Rovsingsgade Haraldsgade svej g.SlangerupgSlangerupgSlangerupg BaB nevievievievingengengengen Valkyrieg.H SigySigySigynsgadesgadesgade LeLeLeLer ViViVingegegeloddenoddenodden RoRoRo 21. september: Der rettes skud mod en tilfældig person på hjørnet af Nørrebrogade og Heimdalsgade. Ingen af skuddene rammer. Kort efter skyder gerningsmanden en tilfældig svensk kvinde -hun bliver ramt af skud i balden som går ud gennem underlivet. Hun er i livsfare, men bliver senere erklæret stabil. En anden mand strejfes af et skud. Oldermandsvej Bisiddervej Skaffervej Fyrbødervej Bygmestervej Lygten Oldermandsve ve vej Bisi si s ddervej ej e Skaffervejaffervejjaffervejaffervejk F ByByyByygmestervejstervejstervej LygtLygtLygtgtLygtgten 13. juni: Der bliver skudt på Bogtrykkervej i Nordvestkvarteret nær Tagensbo Skole natten til 13. juni.Politiet finder flere patronhylstre, men ingen gerningsmænd eller nogen ramte. Falkev.Svanevej Glentevej Vibevej Nattergalevej Rørsangervej F ngervejgervejgervej SvSvSvSvSvanen GlenteGlenteGlenteve ejejjejej VibeveVibeveVibeve Nattergttergttttergtt alevejlevejejlevejej RørRørRørsangangangervejrvejrvej 5. august: Kort efter midnat bliver en 19-årig mand skudt i benet i Mimersgade på Nørrebro. Offeret er ifølge politiet en tilfældig mand, der intet har at gøre med bandekonflikten. Frederiksberg Bispeengbuen Borups Allé Frederiksberg iks ks ksb k BiBispepepee BorBorBorups ps Allélléllé 14. juli: Der er et skyderi i Mimersgade.Politiet finder efterfølgende afskudte hylstre, og dagen efter finder politiet et skudhul i en kaffebar i Heimdalsgade. Hillerødgade Krogerupg.Ørholmg.Nørrebro asanvej HilHilHillerøerødgade KrogerupgKrogerupggeru K geru KrogerupgKrogerupg.ØrhØrhØrholmg. g.Sandb NørrebørrebørrebL asanv jejej20. august: Otte skud affyres mod en sort Passat i Esromgade, Nørrebro, oplyser politiet.Ingen bliver ramt. Ydunsg.Thyrasg.Frejasgade Odinsgade P.Løvs A.Dags Plads Dagmarsgade Ægirsgade Thorsgade Mimersgade Yd Thyrasg. hyrasg.FrejasgaFrejasgaFrejasgaFrejasgaFrejasga Odindindind sgag P.Løvsvssvsvs A.DaD gs Pladsladsladsladlads DagmaDagmaDagmarsgsgsgs adedede ÆgirÆgirgirÆgirgirsgadegadegade ThoThooThoorsgadsgadsgade MiMiMimersgadeersgadeerersgadeer 12. august: To tilfældige personer bliver ramt af skud ved Den Røde Plads på Nørrebrogade. De bliver kørt til hospitalet, men er uden for livsfare. Brynhildeg.Vølundsgade Fogedmarken Sigurdsgade Titangade Baldersgade BryBryBryn VølundsgadeVølundsgadeVølundsgade odsgsgsgsgadedede FogFogFogFogFogedm nnannannasgadegadee gadee SiSiSiSigurdurdurd TitanTitanTitanTitangadeadeadeade BaldeeBaldeBaldersgadeadeade 13. august: En tilfældig 39-årig mand bliver ramt i benet af skud, da han står i Heimdalsgade på Nørrebro sammen med en gruppe mænd. To personer kom kørende på knallert og affyrede skud mod gruppen. Mandens tilstand er kritisk é Jagtvej é JaJag vejtvejtvej 19. juli: Der bliver skudt ved Krakas Plads på Nørrebro nær Haraldsgade. I en hæk finder politiet en pistol med skarpe skud. Ingen er anholdt, og ingen er tilsyneladende ramt. RIGSHOSPITALET Tagensvej Tagensvej Refsnæsg.Fensmarkgade LET SPITA S GSHOS GS OS RIG ALE LE GSHOSPITAL ALET TaTaTagen Tagegensvejsvejsvej dsgasgagagasgade søgaøgaøgaøgaøgade RefsnRefsnRefsnRefsnRefsnæsgsgsgsgsg FensFensFensFensFensmarkgadearkgadedearkgadearkgadearkgade 15. august: En 20-årig mand bliver ramt af skud i Holmbladsgade på Amager og kørt til behandling på hospitalet.Både den orurettede og tre anholdte har banderelationer, oplyser politiet. Jagtvej Udbygade Tibirkegade Prinsesse Stevnsgade Guldbergsgade e JagtvejJagtvejJagtvej Udbygagagade TibirTibirTibirTibirTibirkegadeegadeegadeegadeegade PrinPrinPrin St S evnsgvnsgvnsgv adeedeede GulGulGulGulGuld ebebebebeebeerg 22. august: Fire skud affyres om natten mod en dør på Solitudevej, Nørrebro. Ingen bliver ramt. Nørre Allé Sjællandsgade Have Edith Rodes Vej Alléen Nørre NøNørreNørre AllAllé HaveaveaveH Edititittittith RoRoRoRoRodes V Alléllélléen NørrNørrNørNørNørr 12. juni: Der er meldinger om skud på Amager. Ingen bliver anholdt, og ingen er tilsyneladende blevet ramt. ASSISTENS KIRKEGÅRD Kronborggade Jægersborggade Husumgade Bjelkes Allé Gade ASS A KIRK KIR KrKrKrKrK onborggaorggaorggade JægJægJægersborggarsrsrsborggarsborggade HusumgadeHusumgadeHusumgade BjelkesBjelkesBjelkes AlléAlléAllé GaaGaGade 1. august: To mænd på knallert affyrer flere skud på Nørrebrogade. En mand bliver ramt i den ene balde.
BANDEKRIMINALITET En svensk kvinde blev det syvende tilfældige offer i bandekrigen, da hun blev skudt af et narkopåvirket bandemedlem på flugt.
I ført en grå hættetrøje sad Shuaib Khan og vekslede blikke med en skare sortklædte medlemmer af banden Loyal to Familia (LTF) på de fyldte tilhørerpladser.Bandelederen holdt sig i ro, men et par gange rystede han på hovedet over anklager Louise Nielsens fremlæggelse af sigtelsen mod ham under grundlovsforhøret i går i Københavns Byret.Ifølge anklageren truede Shuaib Khan en betjent under en visitation på Nørrebro lige før midnat 31. juli på Blågårds Plads på Nørrebro.Trusler under visitationPå det tidspunkt var betjente ved at visitere omkring 10 medlemmer af banden, fordi Nørrebro er visitationszone, og de blev undersøgt i en opgang.Ifølge anklageren erklærede Shuaib Khan på det tidspunkt til de omkringstående bandemedlemmer om en bestemt betjent: »Husk hans ansigt«. Han skulle også have sagt til betjenten: »Pas på din ryg« - og derefter opfordret bandemedlemmer til at tage billeder af politibetjenten. Det har både betjenten og flere af de andre politifolk forklaret i afhøringer til politiet. Hvilket anklageren fremhævede var trusler.Khan ville gerne tale under grundlovsforhøret og sagde ja til, at han er medlem af LTF. Men da han blev spurgt, om han havde en ledende rolle i banden, svarede han: »Ingen kommentar«.Han ville dog gerne udtale sig om sigtelsen, og han nægtede sig skyldig.Bandelederen forklarede, at han og de andre bandemedlemmer blev visiteret af politiet, men at en af betjentene havde en »negativ attitude«. Det påtalte Shuaib Khan over for betjenten, men han afviste at havde truet betjenten.Udtrykket »pas på dig selv« var ikke ment truende, sagde han.»Hvis han følte sig truet, hvorfor anholdt han mig så ikke?«, spurgte Shuaib Khan retorisk.Hans forsvarer, advokat Michael Juul Eriksen, protesterede mod kravet om varetægtsfængsling.Han undrede sig også over, hvorfor politiet først lang tid efter episoden anholdt Shuaib Khan.Desuden fremhævede advokaten, at Khan har siddet adskillige år i fængsel, hvor han var vant til at blive visiteret og undersøgt af betjente - og siden sin løsladelse i marts i år er Khan adskillige gange blevet visiteret, uden at der har været episoder.Michael Juul Eriksen fremhævede også, at Khans ordvalg ikke var alvorligt nok til at blive varetægtsfængslet.Advokaten fremførte, at »hvis det ikke lige var Shuaib Khan, der sad her, så havde man aldrig fremstillet nogen under de her forhold«. Anklageren afviste, at det var underligt, at Shuaib Khan først nu var blevet anholdt.Louise Nielsen pegede på, at allerede lige efter episoden havde betjentene rapporteret den internt.Dommeren lagde i sin kendelse vægt på, at flere betjente har vidnet om Shuaib Khans ordvalg, og at betjentene var omgivet af en række bandemedlemmer fra LTF.Desuden fremhævede dommeren, at Khan flere gange tidligere er blevet dømt for vold - ud over at han også blev dømt for dødsvold i 2008.Derfor blev Shuaib Khan varetægtsfængslet i 17 dage. Khan og hans advokat overvejer, om de vil kære kendelsen til Østre Landsret.lars.halskov@pol.dk 
30-årig bandeleder varetægtsfængslet i 17 dage for trusler mod betjent.
MIT DISTORTION ENQUETEREmil Lange er vært for Royal Distortion Mainstage på Rådhuspladsen og spiller også på Nørrebro.Hvad er dit vildeste Distortion-øjeblik? »Det er fra dengang, da Distortion stadig foregik i Indre By, og jeg stod og spillede oven på en tank i Sankt Peders Stræde.Det er måske det sindssygeste, jeg har prøvet. En gut i pandakostume crowdsurfede, og jeg tror også, Morten Breum spillede. Der var ikke særlig meget lyd, men det hele kogte. Det ville være løgn, hvis jeg sagde, at der var 10.000 mennesker, men det føltes sådan«.Hvor kan man finde dig til Distortion i år? »Jeg er vært for Rådhusplads-scenen om torsdagen og spiller også på den. Og så spiller jeg på Puma-scenen på Nørrebro et eller andet sted. Jeg har sgu været med til Distortion i mange år, og i år har jeg kun sagt ja til to jobs, og jeg skal bare nyde det. Jeg er meget til gadefester, for de åbner København op på en måde, vi ikke er vant til. Det bringer alle mulige slags folk sammen. De, der drikker Cult Shaker, står ved siden af dem, der altid er kommet på KB18 for at høre undergrundsmusik, mens de cool hipstere hænger ud ved siden af typer med halstatoveringer, der står og skråler med på Ude Af Kontrol«.»Helt surrealistisk at se sin by på den måde«Søren Schou, alias Pharfar, spiller på Vesterbro med Bikstok Røgsystem og med sit ny dansktop-band på Nørrebro. Hvad er dit vildeste Distortion-øjeblik? »Jeg plejer at spille nede foran Rust på gadefesten, hvor der altid er gang i den.Jeg har spillet på mange scener under Distortion gennem årene, og fælles for dem er, at man bliver superstjerne på en halv time. Der er så sindssygt mange mennesker, og de helt oppe at køre. Selv de folk, som ingen kender, får deres fifteen minutes of fame der, for der er så god stemning. Jeg var engang dj på Elmegade, og det var ret vildt, fordi vognen, jeg spillede på, bare gyngede helt vildt. Folk stod og skubbede til den, og mange var klatret op på den og hang ud af vinduerne.Det var helt surrealistisk at se sin by på den måde«. Hvor kan man finde dig til Distortion i år? »Jeg er på Nørrebro, hvor jeg skal spille med mit nye dansktop-band, ' Humørekspressen' (sammen med Klumben, Chapper og Peter Lützen fra Panamah, red.). Bagefter vandrer jeg bare rundt.Jeg har ikke lagt nogle nærmere planer, og det kommer jeg nok heller ikke til at få. Det er bare med at kaste sig ud i det«.birgitte.kjaer@pol.dk .

Det stod ikke skrevet i stjernerne, at Charlie Stjerneklar skulle gøre karriere i en stor, international amerikansk virksomhed. Men på trods af en venstrefløjsopvækst på indre Nørrebro sidder den 32-årige dedikerede SF'er i dag i en stilling som international manager for regulatory affairs (på dansk regulatorisk ansvarlig) i tobaksvirksomheden Philip Morris Danmark. I sin lynkarriere har Charlie Stjerneklar også været forbi Danske Bank som HR-specialist og var fra 2012 til 2015 konsulent og senere analysechef i public affairs-bureauet Rud Pedersen. 

To danske restauranter i Bangkok er blevet præmieret med en michelinstjerne i denne uge.Det gælder Sra Bua by Kiin Kiin, der er søsterrestaurant til Kiin Kiin på Nørrebro i København og Upstairs at Mikkeller.Det er første gang nogensinde, at den indflydelsesrige franske madguide Michelin har uddelt stjerner i den thailandske hovedstad.En af Upstairs at Mikkellers tre partnere Jakob Mørkenborg Rasmussen - de to andre er den amerikanske køkkenchef Dan Bark og Mikkeller-bagmand Mikkel Borg Bjergsø - er noget »rundt på gulvet«, som han siger i telefonen fra Bangkok.»Det er kommet meget ud af det blå, så det er ret vildt for os. Vi er ikke en del af fine dining-miljøet i byen, vi er lidt af en outsider, så vi havde slet ikke regnet med det«, siger Jakob Mørkenborg Rasmussen.Han har boet i Bangkok siden 2008 og var med til først at åbne baren Mikkeller Bangkok for snart fire år siden. Senere kom så restauranten til med amerikanske Dan Bark som partner. Her serverer de 10 retter med såkaldt progressive american-mad samt - højst usædvanligt - en ølmenu til.Og at netop en restaurant med ølmenu kan få en michelinstjerne, er noget, der glæder Mikkel Borg Bjergsø.»Da vi åbnede i Bangkok for fire år siden, var der så godt som ingen ølkultur i byen, så vi er selvfølgelig vildt stolte over at have været med til at skabe en kultur, hvor man kan drikke øl til fine dining og endda modtage en michelinstjerne for det«, lyder det i en udtalelse.Kæmpe skulderklapOgså Henrik Yde Andersen, ejer af Kiin Kiin på Nørrebro og Sra Bua by Kiin Kiin i Bangkok, er forståeligt glad. Ikke bare for sin egen stjerne.»Også stort tillykke til Upstairs at Mikkeller.Det er god dag for Danmark. Vi er de nye franskmænd, der erobrer verden med vores mad«, griner han i telefonen fra Bangkok, hvor han er i gang med at lave mad 400 mennesker til den officielle michelinfest.Siden 2010 har han sammen med sin partner Lertchai Treetawatchaiwong drevet restauranten i Bangkok. I forvejen fik Kiin Kiin på Nørrebro en michelinstjerne tilbage i 2008. Stjernen til Bangkok-aflæggeren er derfor endnu en anerkendelse.»Og det elsker jeg at få«, siger han.»Det er fantastisk, det er en stor begivenhed.Der er 12.000 restauranter i byen, og der er givet 15 stjerner i dag, og vi har fået en af dem. Det er et kæmpe skulderklap«. Henrik Yde Andersen fortæller, at det er ekstremt vigtigt at være nævnt i Michelin-guiden, for det er den, folk orienterer sig i, når de skal ud at spise i byen.»Den har så stor indflydelse. Alle kigger i den«.sune.bencke@pol.dk 
Upstairs at Mikkeller og Sra Bua by Kiin Kiin har begge fået stjerner ved den første michelinuddeling i Thailands hovedstad nogensinde.
Mens Enghave Plads er ved at gøre sig klar til at ryste metrobyggeristøvet af, rykker en ny spiller ind i den gamle Nordea-bank på hjørnet i nummer 4. Nemlig en filial af Nørrebro-succesen Sliders.Der gik ikke mange uger, fra den første Sliders åbnede i et stort hjørnelokale ved Dronning Louises Bro for tre år siden, til kunderne begyndte at spørge efter en aflægger.For der var altid kø, kø, kø for at få fingrene i de små, ekstravagante miniburgere med navne som Triple Truffle Cheese (med flammegrillet bøf, tre slags ost samt svampe-og trøffelmayo) og Big Poppa (med braisseret svin i fløde, rysteribs, peberrod og raddichio), som skylles ned med guldøl i kander, ' kegtails' (færdigblandede cocktails) og milkshakes.Holdet bag Sliders er stadig de samme, nemlig bassisten i Lukas Grahams band, Magnús Larsson, kokken Ludvig Abildtrup og medejerne Christian Boysen og Stefan Forrest, der i øvrigt er producer og medlem af bandet Future Animals.Og de føler, at der er styr på tingene.Modsat op til åbningen for tre år siden.»Første gang vi åbnede Sliders på Nørrebro, der gik alting galt. Seriøst. Alt. Jeg spillede med Lukas i Aarhus aftenen inden åbning og flækkede midtover lige inden af stress. Denne gang har vi fået lov til at lave alt det, som vi ikke nåede inden åbningen på Nørrebro. Vesterbro bliver realiseringen af den drøm, som vi egentlig lagde ud med«, fortæller Magnus Larsson i en pressemeddelelse.For at forvandle den gamle Nordea med bankboks i kælderen til en restaurant har de fire indehavere allieret sig med tv-og radiovært Esben Bjerre, der har en stor interesse for klassisk design og indretning.Og med hans assistance lover de, at banken nu er forvandlet til et funky spisested, der også vil gøre sig som slyngelstue.Håbet er, at den gamle bank i nye klæder vil blive opfattet som en naturlig fætter til Enghave Plads' unikke, små steder såsom Enghave Kaffe og Beat Tjek det ud ved selvsyn, når den ny Sliders åbner i dag, fredag 1. december kl.12.Det sker med stor åbningsfest, hvor de fremmødte gæster i dagens anledning får gratis guldøl og guldstøv på deres pomfritter.birgitte.kjaer@pol.dk 
Der er gratis guldøl og guldstøv på fritterne, når Sliders i dag inviterer til åbningsfest i sin nye filial på Enghave Plads.
Han skulle tilsyneladende likvideres.Den ene kugle gik ind mellem skulderbladene og ud ved halsen. Den anden gik direkte igennem offerets venstre lår.Skuddene faldt tirsdag aften 20.50 foran en kiosk på Holmbladsgade på Amager, og den tørre beskrivelse kom frem under et grundlovsforhør i går mod tre unge mænd på 24, 23 og 19 år, der sigtes for at have gennemført skudangrebet mod offeret.De tre mænd flygtede fra gerningsstedet i en bil ud ad motorvejen mod Københavns Vestegn og blev standset ved en tankstation i krydset mellem Vallensbækvej og Folemarksvej i Brøndby blot 23 minutter efter.Imens blev det 20-årige skudoffer kørt med udrykning til behandling på hospitalets operationsbord. I første omgang var han livstruet, men han er nu uden for livsfare.Ifølge chefpolitiinspektør Jørgen Skov fra Københavns Politi, som i går først på aftenen indkaldte til pressemøde, er den 20-årige et registreret bandemedlem.Chefpolitiinspektøren vil ikke sige noget om, hvilken gruppering skudofferet tilhører.Politiet har som følge af skudepisoden indført visitationszone på det nordlige Amager foreløbig frem til 31. august klokken 12.De tre formodede gerningsmænd nægtede sig i grundlovsforhøret skyldige.Den første af de sigtede, 24-årige AB, blev ført ind i sit løstsiddende, blå joggingsæt med ' Københavns Fængsler' stemplet på tøjet. Hans forsvarer meddelte, at han ikke ville svare på spørgsmål.Det kom yderligere frem, at mindst to af demheller ikke har villet udtale sig under afhøringerne hos politiet.De er sigtet for forsøg på drab, og de dukkede ifølge sigtelsen op foran gerningsstedet med et på forhånd aftalt mål - udtalt eller indforstået - nemlig at få ram på en person, den 20-årige MBG, som de anså for at være tilknyttet en rivaliserende gruppe.En af de tre skød mindst to gange mod offeret.Dommer Lene Sadolin-Holst lukkede dørene til sagen med følgende begrundelse: »Offentligheden har stor interesse i at vide, hvad der foregår. Ellers kan det komme til at blive et mysterium for den danske befolkning, hvad der egentlig sker. Til trods for den åbenbare offentlige interesse lukker vi dørene. Jeg ved ikke, om de ting, der kan komme frem, kan udsætte andre for fare«, lød det.Selvstændig konflikt på AmagerPå det senere pressemøde erklærede chefpolitiinspektør Jørgen Skov sig tilfreds med varetægtsfængslingen.»Det er resultatet af et godt politisamarbejde og af, at vi har gode vidner, som med det samme kontakter politiet«. Han pointerede, at en yderligere årsag til visitationszonen på Amager er en banderelateret konflikt, som tilbage i april førte til skyderier i Holmbladsgade, og som angiveligt hører sammen med drabsforsøget tirsdag aften samme sted.»Det er nogle, som var i konflikt i samme område. Der er ikke noget, der tyder på, at det er den samme konflikt, som vi har set udspille sig på Indre eller Ydre Nørrebro«. Derfor ser chefpolitiinspektøren heller ikke umiddelbart drabsforsøget som en forlængelse af den løbende Nørrebrokonflikt.»Vi ser det ikke som konflikten, der fortsætter.Vi har hele tiden sagt, at vi kan ikke være sikre på, at det, vi har set på Nørrebro er én konflikt. Det kan godt være flere konflikter. Det ved vi jo faktisk først, når vi har fat i alle gerningsmænd til alle hændelser«. Politiken beskrev sidste år en lokal kon-flikt på Amager, hvoraf den ene gruppering ikke er en egentlig bande, men en samling af unge mænd fra Urban-planen.En aften i november 2016 blev en mand ramt i en bil ved Bella Center på Amager.Han overlevede på operationsbordet.To dage efter gik to skikkelser tilsyneladende målrettet efter en 21-årig fra en rivaliserende gruppe, som blev skudt ved en kiosk på Røde Mellemvej ligeledes på Amager.»Det er vores indtryk, at de hændelser, der har været omkring Holmbladsgade, relaterer sig til to grupperinger af unge, som i starten ikke havde nogle banderelationer, men som med tiden har fået det, og som nu har bekendt kulør til to forskellige bandegrupperinger. Men det er de samme mennesker, som er uenige, og det er de samme mennesker, der slås«, sagde Jørgen Skov.Ekstra Bladet har tidligere omtalt den ene af grupperingerne som tilhørende LTF, men det ønsker chefpolitiinspektøren ikke at udtale sig om.Tirsdag eftermiddag blev yderligere en 39-årig mand stukket med kniv i låret på Lergravsvej på Amager. Ifølge Jørgen Skov er knivofferet ikke banderelateret, og det er for tidligt for politiet at sige noget om, hvorvidt selve episoden er banderelateret.Unge på Amager skal passe påVisitationszonen på Amager betyder, at politiet stikprøvevis i zonen kan kropsvisitere alle personer, undersøge tøjet, andre genstande samt køretøjer.Over 500 visitationer er gennemført på Nørrebro.»Vi kan se, at det betyder, at bandemedlemmer ikke bærer skydevåben i visitationszonen«, sagde Jørgen Skov.Chefpolitiinspektøren vil ikke sætte tal på, hvor mange betjente politiet har på gaden på Nørrebro.»Men vi har lånt mange betjente udefra, og det betyder, at vi har mulighed for at være hurtigt til stede«.Hvad vil beboerne mærke på Nørrebro? »Jeg håber, de allerede har mærket, at politiet er meget tydeligt til stede. Der er mange patruljebiler, og der er mange, der går rundt i området«. Hvilken effekt forventer I af endnu en mobil politistation? »At det bliver tydeligt for borgerne, at der er et sted, hvor de kan gå hen og møde os. Stationerne kører rundt i visitationszonen på Nørrebro og er til stede på gader og stræder. Men fortrinsvis på de store pladser«. Kan de bekæmpe bandekonflikter? »Hovedformålet med de mobile politistationer er at skabe tryghed for borgerne.Hvis vi vurderer, at der er behov for det på Amager, så vil vi også indsætte mobile politistationer der«. Gælder din advarsel til yngre mænd om at passe på stadig? »Det er medierne, der har udlagt det som en advarsel. Der er tale om et godt råd. Vær bekendt med det, der sker, og overvej, hvad det betyder for jer. Det er det samme, vi siger til de unge på Amager, gør jer bekendt med det, som sker. Hold jer opdateret«, sagde chefpolitiinspektør Jørgen Skov.frank.hvilsom@pol.dk .Det er det samme, vi siger til de unge på Amager, gør jer bekendt med det, som sker.Hold jer opdateret Jørgen Skov, chefpolitiinspektør.
BANDEKONFLIKT Efter bandeskyderi på Amager råder politichef igen unge mænd til agtpågivenhed. Visitationszone indført på øen.
Københavns Politi kan registrere et stigende antal medlemmer af bandegrupperingen Loyal to Familia (LTF) på Nørrebro og i Tingbjerg i København siden februar i år, siger politiinspektør Torben Granat Svarrer, leder af afdelingerne for organiseret og økonomisk kriminalitet.»Der sker hele tiden en udvikling i den slags, og vi ved, at LTF har forsøgt at hverve medlemmer siden foråret«, siger han.Politiet ønsker ikke at offentliggøre et eksakt antal, ifølge politiinspektøren fordi antallet under alle omstændigheder kun er udtryk for et øjebliksbillede, som er dynamisk og hele tiden kan ændre sig i både op-og nedadgående retning.»Men når man er en del af en konflikt, så er der selvfølgelig tale om flere mennesker, som potentielt kan gå ud og udøve vold og skyde«, siger Torben Granat Svarrer.Seneste kendte skyderi i den aktuelle københavnske bandekonflikt skete tirsdag aften, da en kugle ramte en tilfældigt besøgende familiebil i Mjølnerparken på Ydre Nørrebro i København. Ingen personer blev ramt ved den lejlighed, men det var den 20. skudepisode, ifølge en opgørelsen fra Københavns Politi, som har fundet sted i den aktuelle bandekrig, som for alvor tog fart omkring midten af juni.17 personer er varetægtsfængslet i forbindelse med konflikten, og siden 20. juli har politiet gennemført 423 visitationer i den visitationszone, som strækker sig over store dele af Indre og Ydre Nørrebro og frem til Ryparken S-station.»Det er mange visitationer på ikke engang en måned, og det er et godt redskab i forhold til borgernes sikkerhed. Det er et signal til banderne om, at de ikke skal gå med våben, og vi finder stort set heller ikke skydevåben under visitationerne, hvilket i sig selv er et positivt tegn. Men vi ved, at der er våben til stede i miljøet, og vi finder dem især skjult i grønne områder og lignende steder«, forklarer Torben Granat Svarrer.Det får tilsyneladende ikke standset skyderierne? »Det ved vi godt. Vi arbejder med det lange seje træk. Vi bliver ved med at visitere, vi bliver ved med at puste miljøet i nakken, stresse medlemmerne og efterforske deres kriminalitet for at få sagerne opklaret, så vi kan sætte folk i fængsel«, siger politiinspektøren.Bandekonflikt medfører, som altid, andre former for kriminalitet. En konflikt er driftmæssigt dyr, våbnene skal skaffes, sammen med andre fornødenheder, og finansieringen skal være på plads.»Vi har fængslede og sigtede i sager om afpresning, røveri og berigelseskriminalitet, og det er et tegn på, at der skal skaffes penge«, siger Torben Granat Svarrer.Derfor opererer politiet med en såkaldt 360-graders indsats med efterforskning, efterretning fra kilder, monitorering af miljøet, operativ indsats som eksempelvis daglige ransagninger, samt hele det præventive arbejde for at undgå en yderligere rekruttering.»Vi hører, at unge mænd får besked om, at de enten er med eller imod banderne.Derfor kan mange være i konflikt med sig om, hvad de skal vælge, og der gennemfører politiet og SSP-samarbejdet mange samtaler på gaden og hjemme hos folk«, siger Torben Granat Svarrer.Nye alliancerDen aktuelle konflikt adskiller sig fra bandekonflikten sidste efterår, hvor to yngre mænd faktisk blev skuddræbt, ved de usædvanligt mange skyderier på kort tid på et geografisk afgrænset område.»I efteråret var motiverne anderledes, end vi tolker dem i dag. Lige nu virker det som hævn på hævn på hævn. Det synes at være logikken bag, at man bliver ved med at skyde«, siger han.Politiinspektøren ønsker ikke at uddybe hævnmotiverne, men billedet er, som andre af Politikens kilder bekræfter, altid komplekst. Ifølge oplysningerne går kon-fliktens hovedfront mellem LTF på Nørrebro med udgangspunkt på Blågårds Plads og en antalsmæssigt mindre gruppe, Brothas, hjemmehørende i Mjølnerparken på Ydre Nørrebro.I hvert fald optrådte tre formummede yngre mænd med Brothas-kasketter forleden på TV 2, hvor de erklærede, at »det her stopper, når begge parter beslutter, at det skal stoppe. Der er et problem, og det problem skal løses, og det løser vi indbyrdes«, lød det.Københavns Politi har tidligere fortalt, at LTF i løbet af 2016 satte sig på gadekontrollen af Lundtoftegade på Ydre Nørrebro, som ellers har ligget i hænderne på en selvstændig gruppe af lokale unge. Der foregår en vis hashhandel i området.Ændringen i denne lokale magtbalance førte til en vis konfrontation mellem LTF og unge fra Lundtoftegade og nogle unge fra det nærliggende Mjølnerparken.I den aktuelle konflikt er der tilsyneladende opstået en ny alliance mellem Brothas fra Mjølnerparken, personer fra Nordvest og nogle unge fra Husum, selv om grupperne tidligere havde et indbyrdes modsætningsforhold. Samtidig er fjendskabet mellem LTF og Brothas hen over de seneste par måneder for alvor blusset op igen.frank.hvilsom@pol.dk Fakta: FAKTA Regeringen vil sætte soldater ind ved grænsenRegeringen vil i dag præsentere en række tiltag, der skal give politiet flere ressourcer og være med til at stoppe bandekonflikten i København og Aarhus.1 Militæret skal ifølge regeringens udspil overtage dele af arbejdet med grænsekontrollen samt andre bevogtningsopgaver, erfarer TV 2.Formålet er at frigøre politibetjente, som så kan komme tilbage i deres respektive kredse - og blandt andet hjælpe til i den verserende bandekonflikt i København og Aarhus.2 15 millioner kroner årligt vil regeringen have tilført politiets forebyggende arbejde i særligt udsatte områder, erfarer Ritzau. De 15 millioner kroner svarer til 20-25 nye medarbejdere hos politiet. Indsatsen skal målrettes mod unge, som vurderes at være i risiko for at blive hvervet af banderne.
Politiet registrerer i øjeblikket stadig flere medlemmer af bandegrupperingen Loyal to Familia. Motiverne bag gadeskyderierne iKøbenhavn synes at være hævn.
INDERHAVNSBROENNyhavn, færdig i 2016 Inderhavnsbroen er formentlig de seneste års mest omdiskuterede bro i København. Det skyldes, at dens indvielse blev ramt af den ene forsinkelse efter den anden, bl. a. fordi der var udfordringer med belægningen.Sidste år åbnede den så endelig, og den er hurtig blevet særdeles populær. Ifølge Københavns Kommune krydser 11.000 cyklister hver dag broen, der forbinder Indre By med steder som Papirøen, Operaen og Holmen. I folkemunde bliver broen af nogle kaldt "Kyssebroen", da de to broklapper ligner tunger, der kysser, når de åbner og lukker sig skibe.Nærheden til Pusher Street har fået andre til at give den øgenavnet "Den Skæve Bro".MARMORBROENSlotsholmen, opført i 1739-45 Marmorbroen forbinder Slotsholmen med resten af byen. Den blev opført i 1740' erne, da rokokostilen var den dominerende strømning inden for moderne bygningskunst. Således blev opgaven med at tegne Marmorbroen lagt i hænderne på Nicolai Eigtved, der står bag flere af hovedstadens rokokobygninger, og som i dag anses for at være én af Københavns største arkitekter. Navnet kommer af det marmorbeklædte fortov, for selve broen er lavet med sandsten.Dens kendetegn er de tre flade buer, som man - hvis båden er tilstrækkelig lille - kan sejle under. På begge sider af de to bropiller ses portrætmedaljoner af menneskehoveder med vandplanter i håret.DRONNING LOUISES BRONørrebro, opført i 1885-87 Allerede i 1562 nævnes en fjællebro som forbindelse mellem Indre By og Nørrebro nær det sted, hvor man i dag finder Dronning Louises Bro. Mod slutningen af 1800-tallet begyndte København at vokse over evne, hvilket lagde et trafikalt pres på kvartererne uden for voldene, herunder Nørrebro. Man valgte derfor at erstatte den tidligere bro, Peblingebroen, med en mere massiv bro, der skulle opføres i granit. Sit navn fik den nye bro efter Dronning Louise, der var gift med Kong Christian 9. af Danmark. Også i dag er der trængt på Dronning Louises Bro. Den er nemlig blevet et populært samlingssted for unge mennesker, der mødes for at drikke øl og lytte til musik.temasektion@jp.dk Fakta: CIRKELBROENChristianshavn, indviet i 2015 Cirkelbroen er i lige så høj grad et kunstværk, som den er et stykke infrastruktur.Hjernen bag, den dansk-islandske kunstner Olafur Eliasson, har da også selv udtalt, at den er tænkt som en offentlig plads og beregnet til at nedsætte farten og tage en pause.Broen består af fem cirkelformede platforme, der er sat sammen, så de nærmest snor sig over den lille kanal ved den sydlige indsejling til Christianshavns Kanal. Den 40 meter lange svingbro forbinder Christiansbro med Appleby Plads, og når man åbner den for skibe, er der 9 meters sejlbredde. Det tager ca.20 sekunder at åbne broen.TIPEn anderledes oplevelse med at se broerne i Københavns Havn får du ved at leje en båd og sejle rundt som egen kaptajn.Det kræver ingen erfaring.VÆRD AT BESØGECirkelbroen Trangravsbroen Proviantbroen Inderhavnsbroen Cykelslangen Bryggebroen Gefionbroen Åbuen Dronning Louises Bro Børnehusbroen Snorrebroen Nyhavnsbroen Frederiksholmsbroen Langebro Knippelsbro Marmorbroen Stormbroen Holmens Bro Børsbroen Kilde: VisitDenmark.
Interesserer du dig for arkitektur, er her fire gode grunde til at tage på rundtur mellem hovedstadens broer.
Den bare 16-årige Servet Abdija blev mandag aften dræbt af flere skud på Ragnhildgade på grænsen mellem Ydre Nørrebro og Ydre Østerbro i København. Uanset motiv føjer hændelsen sig til en efterhånden lang liste af skudepisoder i det nordvestlige hjørne af København.Og det kriminalpræventive samarbejde mellem skoler, sociale myndigheder og politiet i Københavns Kommune, SSP København, modtager som følge af skuddrabet adskillige henvendelser fra bekymrede børn og unge. Det fortæller sekretariatschef Tommy Laursen." I går var der en mindehøjtidelighed derinde, hvor han blev skudt. Jeg kommer lige derindefra, og hvis du ser, hvor mange blomster der ligger derinde, og de breve, der er lagt derinde fra unge, jævnaldrende mennesker, indikerer det meget godt, at der er et stort behov for at hjælpe de unge med at komme videre i deres liv og hjælpe dem med at forstå det uforståelige," siger han og fortsætter: " Det er jo i deres øjne fuldstændig urimeligt og uforståeligt, at en 16-årig knægt bliver skudt på den måde, han er blevet. Det er klart, at det dels afstedkommer en masse spørgsmål fra disse unge, dels masser af sorg og masser af frustration over at miste en god kammerat. Derfor har vi valgt, at alle de her unge mennesker ikke skal gå alene med deres sorg." Tommy Laursen fortæller, at tre fritidsklubber i Københavns Kommune nu har fået " ekstraordinært lange åbningstider" i efterårsferien, og at yderligere en fritidsklub er blevet særåbnet og har fået " knyttet nogle psykologer på i tilfælde af, at der skulle være nogle unge, der havde behov for det"." Og det har der været," siger han.Ifølge Tommy Laursen har børn og unge både ved dette og tidligere skyderier på Nørrebro haftbehov for at stille voksne spørgsmål om, hvad der sker, og om de selv kan risikere at blive " et offer næste gang", som han siger: "' Kunne det være mig?'.Det er det, de tænker." Tommy Laursen oplever dog ikke en generel frygt blandt børn og unge på Nørrebro, fortæller han. Men, siger han, " når der sker sådan noget, og man kender ham eller nogen, der er døde, så bliver man da berørt af det".Er der nogen kriminalpræventiv indsats forbundet med at hjælpe de her unge, som du siger, med at forstå det uforståelige eller med at yde dem støtte i sorgen? " Det kan man sige, at der er i forhold til, at hvis frustration går over i vrede, kan det afstedkomme, at man bliver sur på samfundet og gør nogle dumme ting. Så ja, det vil jeg mene, at der er," siger Tommy Laursen: " Hvis et barn er så ked af det, at det ikke trives, har det afledte konsekvenser efterfølgende, måske i skolegangen og i ens videre liv."taholm@k.dk 
Det tager hårdt på mange børn og unge, at en bare 16-årig dreng mandag blev dræbt af skud i København. Det kriminalpræventive SSP-samarbejde oplever et stort behov for sorgbearbejdning blandt unge, hvoraf nogle stiller spørgsmålet: " Kunne det være mig?".
Seks mænd fra bandemiljøet blev i går fremstillet i grundlovsforhør i Dommervagten i København efter en aktion, der fandt sted onsdag i Mjølnerparken og ved Nørrebroparken.Her slog betjente fra politiets operative specialafdeling til to forskellige steder i bydelen.Første aktion var mod tre unge mænd i Nørrebroparken, som alle blev sigtet for hashhandel og vagtvirksomhed.Fængslet i 13 dage- En står for salget, mens to andre holder øje. Om de kigger efter politiet, eller om de kigger efter rivaliserende grupper, det ved jeg ikke, men deres primære funktion er at holde udkig, forklarer Lars Karlsen, fungerende leder af Operativ Specialafdeling i Københavns Politi, til Ekstra Bladet om sigtelsen mod de tre anholdte med tilknytning til rockermiljøet.Trioen blev hver især fremstillet i grundlovsforhør torsdag, hvor den yngste anholdte - en 17-årig dreng - blev løsladt.Hans to ældre kammerater blev begge varetægtsfængslet i 13 dage.Senere på dagen kunne to andre unge mænd også tage plads i dommervagten, hvor anklageren ønskede dem varetægtsfængslet.Begge blev anholdt efter en kortere efterforskning i Mjølnerparken på Nørrebro og sigtet for våbenbesiddelse under særligt skærpende omstændigheder.De to menes at være ejermænd af en revolver, som politiet fandt ved en tidligere lejlighed. Ud over de fem fremstillinger blev en sjette mand anholdt og sigtet for brugstyveri.Gårsdagens aktion kommer i kølvandet på længere tids uroligheder på Nørrebro og Nordvest i København.Her er medlemmer fra banden Loyal to Familia og kriminelle unge fra Mjølnerparken ved flere lejligheder tørnet sammen i voldelige sammenstød.- Det er helt åbenlyst, at København - og særligt Nordvestkvarteret - i den seneste tid har været plaget af en konflikt i rocker-/bandemiljøet.Københavns Politi hverken kan eller vil acceptere voldsparatheden og den afstumpede adfærd, som vi har været vidne til, siger Lars Karlsen om baggrunden for aktionen.Vold, skud og knivstik- Vi har set knivstik, skudepisoder, vold og i øvrigt andre dumme, afstumpede handlinger, og derfor forsøger vi nu på alle mulige måder at dæmme op for brugen af vold, siger Lars Karlsen.I sidste uge oprettede Københavns Politi visitationszone på Nørrebro, i Brønshøj og i Husum i forsøget på at stoppe de mange sammenstød.Derudover har politiet intensiveret tilstedeværelsen af tryghedsskabende patruljer i området.Zonen bliver foreløbig opretholdt frem til 3. augustcama@eb.dk 

RESPEKT for mandsopdækningen af de helt unge på Nørrebro i denne tid! 61 BØRN og unge har haft besøg af politiet siden nytår - vel at mærke inden de har begået noget ulovligt! De er bare i farezonen for at blive fisket til en taber-tilværelse som kriminelle i banden Loyal to Familia (LTF).BETJENTENE tager purunge kriminelle i svøb, inden der er sket noget alvorligt. Samtalen face to face i hjemmet med familien og søskende, og hjælp til f. eks. et fritidsjob, sport eller hjælp i skolen, er intens og konkret: krav, interesse, myndighed og en udstrakt hånd.DET er så nemt for politikerne, debattørerne og hele koret at vrænge ad unge bøllers opførsel på de sociale medier. For Inger Støjberg at brokke sig på Facebook over, at hendes biografforestilling blev ødelagt af bøller. At kræve flere bag tremmer, visitationszoner og nul-tolerance. Men frontarbejderne gør en massiv indsats nu, de skal have ros for, for det foregår med tættekam og med engagement ude blandt mennesker. Ikke bag et skrivebord.Samtidig virker det, som om forældrene også har fået mæle og mod til at blande sig - senest står en bekymret mor frem i dagens avis. Bare et barn møder op i skolen med en bandelogo på kasketten, bimler alle alarmklokkerne.BANDERNE opruster i flere store byer, så de kan slås om hash-og narkomarkedet for fuld styrke.Hvervningen foregår efter devisen: Enten er du imod os, eller også er du med.LIGE NU er borgerne på Nørrebro, hvis kvarter er blevet omdannet til et ' taget' territorium for Loyal to Familia, i oprør, vrede og forskrækkede. De vil ikke finde sig i, at deres børn opsøges og presses af kriminelle.PÅ bestemte pladser på Nørrebro i København hænger bandemedlemmerne ud så massivt, at det i sig selv føles truende.' Man kan dårligt komme ind i sin opgang uden at skulle spørge om lov', som en udtrykker det.BANDE-MEDLEMMERNE bliver løbende dømt for organiserede guldtyverier, vold, våbenbesiddelse, afpresning af bordeller mv. De racer rundt i Mercedes'er, og kan for kvarterets mindreårige virke som idoler. LTF holder grillfester og lokker med fællesskab.Især når man måske selv føler sig som lidt af en fiasko allerede i skolen, fristes man af idioterne.HVER TIENDE går ud af folkeskolen i disse år uden at kunne læse og skrive. En undersøgelse for nylig viste, at anden generation af indvandrere i København klarer sig endnu dårligere i skolen end deres forældre. Det er i sig selv en skandale og giver banderne fri bane til at lokke ungerne ud i noget skidt.Det foregår med tættekam og med engagement.
mener.
En, to, tre, fire. Antallet af unge mænd, der bliver ramt i forbindelse med de efterhånden systematiske bandeskyderier i Københavns gader, stiger stort set dag for dag.Sent lørdag aften blev to unge mænd på Nørrebro ofre og bidrog dermed til konfliktens nok alvorligste statistik: de tilfældige ofre. Inden for kun ti dage er i alt fire unge mænd uden relation til bandekrigen blevet beskudt.Dette fik søndag Københavns Politi til at gentage opfordringen til unge mænd i alderen 17 til 25 år om at passe ekstra godt på sig selv.Dette betyder blandt andet, at man som ung mand ifølge Københavns Politi ikke bør opholde sig ved blandt andet Blågårds Plads og Mjølnerparken, hvis ikke man har et ærinde.Ligesom unge mænd ifølge politiet også skal passe på med at klæde sig på en måde, så de kan ligne bandemedlemmer.»Vi har med vanvittige mennesker at gøre, der ikke skyr nogen midler. Det siger sig selv, når man kører rundt på knallert og skyder mod - hvad vi er ret sikre på - tilfældige,« sagde chefpolitiinspektør Jørgen Bergen Skov på et pressemøde søndag formiddag.Men, understregede Jørgen Bergen Skov, så er det ikke et budskab om, at Københavns gader overordnet set er farlige at bevæge sig i.»I og med at der er en væbnet konflikt mellem to bandegrupperinger, er der en risiko.Men det er ikke sådan, at vi advarer folk mod at gå ud, fordi der er en skydegal mand, der skyder alt og alle. Vi siger: Tænk jer om,« sagde Jørgen Bergen Skov på pressemødet.Københavns overborgmester, Frank Jensen (S), kalder situationen »helt ekstremt alvorlig«. »De seneste døgn taler deres tydelige og blodige sprog om, hvad det er for en konflikt, der er opstået, og som nu bringer fuldstændigt uskyldige i livsfare.« Han opfordrer københavnerne til at lytte til politiet, men siger også, at han ikke kan acceptere anbefalingen i lang tid: »Det handler om dage. Ikke om uger,« siger Frank Jensen.Nørrebro siger nej til banderEn af de bekymrede borgere på Nørrebro er Terje Bech, som har en søn 17 år.Han kalder politiets udmelding for en »falliterklæring«. »Jeg blev gal, da jeg hørte det. Politiet har et magtmonopol, og derfor har vi også en forventning om, at det virker,« siger han.Selv er sønnen ikke er bange, men har alligevel lovet forældrene at tage visse forholdsregler.Terje Bech er ikke kun en bekymret forælder.Han er også talsmand for borgerinitiativet Vi tager Gaderne Tilbage, der ifølge Terje Bech har eksisteret på Nørrebro i ni år - siden AK81 lå i væbnet konflikt med Blågårdsgadebanden.Tanken er med Terje Bechs ord, at »bøller og banditter« ikke skal have lov til at overtage bydele fra almindelige beboere. Derfor forsøafholdt ger borgerinitiativet at gøre gerningssteder til almindelige opholdssteder. De serverer kaffe og småkager, og de uddeler flyers og badges.Søndag eftermiddag havde gruppen planer om at stille et bord op på netop Den Røde Plads - i nærheden af det sted, hvor de to unge mænd blev beskudt sent lørdag aften.Antallet af møder, der ifølge Terje Bech er de seneste år, taler deres eget sprog.Mens borgerinitiativet i 2014, 2015 og 2016 afholdt et eller to arrangementer om året, har gruppen de seneste 14 dage afholdt i alt fire arrangementer.De mange skyderier i København har fået politiet til at oprette visitationszoner i dele af hovedstaden.Chefpolitiinspektør Jørgen Bergen Skov oplyste søndag, at politiet har gennemført flere end 500 visitationer i området, et stort antal ransagninger og beslaglagt 19 skydevåben, og at 17 personer med relation til bandemiljøet i øjeblikket er fængslet. Senest blev lederen af banden Loyal to Familia, Shuaib Khan, lørdag sigtet for trusler mod en betjent.TIDSLINJE FOR BANDEKONFLIKTENTalrige skud, flere ofremange anholdteSiden midten af juni har København dannet ramme om en stribe skyderier, som formodes at have tilknytning til en eskalerende bandekonflikt. 12. august: Op til otte skud blev aff yret mod en henholdsvis 23-årig og en 24-årig mand ved Den Røde Plads på Nørrebro. Politiet vurderer, at de to ikke er en del af bandekonflikten. 10. august: Københavns Politi rykkede talstærkt ud til tre skyderier inden for to timer : i Tingbjerg, ved Folkets Park og ved Præstelængen i Nordvest. 5. august: 19-årig mand blev skudt i benet på Mimersgade. Ofret var en tilfældig. 4. august: To anmeldelser om skyderier i Rovsingsgade, hvor der blev aff yret 13 skud mellem to biler. En blev såret. Senere blev en uskyldig 17-årig dreng skudt i foden i Tingbjerg. 2. august: En 24-årig mand blev ramt i ballen, da to mænd på en knallert skød i krydset mellem Tomsgårdsvej-Tuborgvej og Frederiksborgvej. 1. august: To mænd på knallert aff yrede flere skud på Nørrebrogade. En 30-årig mand blev ramt i den ene balle. Knallerten blev senere fundet udbrændt. 28. juli: Flere skud blev aff yret i Mjølnerparken af to mænd på en knallert. Tre biler, men ingen personer blev ramt. Knallerten blev senere fundet udbrændt. 25. juli: En 26-årig mand blev ramt af to skud i benet, da en bil stoppede i Rovsingsgade, og en mand aff yrede otte til ti skud. Kort efter blev to mænd på 23 og 29 år anholdt i Mjølnerparken. Dagen efter blev de varetægtsfængslet. 20. juli: Anmeldelse om skud i området ved Mjølnerparken. Vidner oplyste til politiet, at to personer kom kørende på motorcykel og aff yrede skud. Ingen blev ramt, ingen blev anholdt. 19. juli: Skyderi ved Krakas Plads på Nørrebro nær Haraldsgade. I en hæk fandt politiet en pistol med skarpe skud. Ingen blev ramt, ingen blev anholdt. 18. juli: Skyderi nær Tingbjerg Skole. Ingen blev ramt, ingen blev anholdt. Desuden blev der skudt i Mjølnerparken. Ingen blev ramt, ingen blev anholdt. 14. juli: Skyderi på Mimersgade. Politiet fandt efterfølgende afskudte hylstre, og dagen efter fandt politiet et skudhul i en kaff ebar på Heimdalsgade. 16. juni: Ukendte personer aff yrede skud fra en knallert på Frederiksborgvej. To af skuddene ramte ruder i en kiosk og i en lejlighed. Ingen anholdte. 13. juni: På Gadelandet i Husum aff yres skud fra to personer på knallert mod en gruppe personer. Kilder: Københavns Politi og Ritzauevju@berlingske.dk 
I løbet af ti dage er fire mænd uden banderelationer blevet ofre i den verserende bandekrig. Politiets opfordring til unge mænd om at tage forholdsregler er dog kun acceptabel i nogle dage, mener Københavns overborgmester.
»KA' DU LI' Å BLI'E SKUDT?« Spørgsmålet blev stillet med syngende københavnsk accent og en volumen som en grønttorvssælgerske af den kraftige, ældre kvinde i hjørnelænestolen i en mørk stue i en lejlighed på indre Nørrebro. Det var i foråret 1996, og vi stod netop og skulle overtage lejelejligheden fra den gamle dame, der skulle flytte i ældrebolig.Spørgsmålet var egentlig et svar. Vi havde spurgt hende, om det var et dejligt kvarter, vi var ved at flytte til. Den gamle dame skulle med tiden få mere ret, end vi på nogen måde anede det den dag i 1996.I sommeren 2017 står Danmark midt i en blodig bandekonflikt med centrum netop i Nørrebros gader.Det er alvor: Blot over en uge er tre civile borgere ramt af kugler affyret af bandemedlemmer, og efter flere end 20 skudepisoder denne sommer er bandekrigen blev et glohedt politisk emne, der samtidig i den forløbne uge satte rigspolitichefens troværdighed og position til debat.Én ting bør gøres klart: Ansvaret for bandekon-fliktens opblussen er naturligvis først af alt bandernes. Det er de organiserede forbrydersyndikater, der kæmper om kontrollen med københavnske hash-og narkotikamarkeder, der er skyldige, når skuddene hvirvler om ørerne på sagesløse borgere. Og desværre indimellem antræffer dem.Men alligevel er vi nødt til at konfrontere og fjerne det slør for øjnene, som alt for længe synes at have dækket for et klart blik på den organiserede kriminalitet blandt invandrer-unge i Danmark. For det er indlysende hverken helt eller delvist lykkedes at komme den til livs.For det første kan man sige, at det er en forudsigelig katastrofe, vi nu ser udfolde sig i Nørrebros gader.Den har sin rod i de parallelsamfund, der over de seneste 40 år i alt for høj grad har fået lov til at opstå og udvikle sig adskillige steder i Danmark. Her har man parkeret tusindvis af tilkomne familier på årelange offentlige ydelser, og så har de i øvrigt i vidt omfang fået lov til at passe sig selv.Det betyder ikke, at en bandes skudsalver på åben gade er samfundets skyld. Men skuddene er et symptom på en indvandring og en deraf følgende samfundsudvikling, der har været uforsvarlig.Nogle stemmer i debatten har haft travlt med at reducere denne dimension til et socialt problem eller et udtryk for det omgivende danske samfunds intolerance over for fremmede. Det er for ensporet. Parallelsamfundene er ganske vist en kulturel udfordring, hvor mønstre og livsformer selv har fået lov at udvikle sig afkoblet fra det øvrige danske samfund, jævnligt finansieret af alt for kravløse offentlige overførsler. Men man kan deraf ikke slutte, at unge, der bliver bandemedlemmer, kommer fra marginaliserede problemfamilier. Lederen af banden Loyal to Familia er således søn af et tidligere mangeårigt medlem af Københavns Borgerrepræsentation. Det siger vel meget.Dernæst er der konsekvensløsheden ude i den brutale virkelighed. Det har været åbenlyst for enhver med blot perifer berøring med f. eks. Nørrebro, at den kriminelle aktivitet i gader og parker er helt åbenlys. Der blev og bliver handlet især hash, men også andre stoffer. I lange perioder har områder af bydelen været umisforståeligt kontrolleret af bander med strategisk placerede repræsentanter eller vagter som en del af hverdagens og nattens gadebillede.Det er en lovløshed, man som samfund har tilladt at foregå for øjnene af borgere og myndigheder. Det er en lovløshed, der ikke i tilstrækkelig grad er blevet bekæmpet.Det må man faktuelt konstatere, nu hvor bandekrigen så blodigt er blusset op igen. Det er en lovløshed, som også har savnet en tilstrækkeligt synlig politiindsats i de områder, hvor banderne har hærget.I denne uge rykkede politiet således ud til Nørrebro med en mobil lokalstation for forhåbentlig at kunne lægge en dæmper på de voldelige tilstande ved ren tilstedeværelse.Men tidligere var der en fast nærpolitistation på Blågårds Plads, et ground zero for bandernes kvælergreb på Nørrebro. Den blev imidlertid for år tilbage lukket, til trods for at beboere og borgergrupper ved talrige lejligheder udtrykte bekymring for, at politiet var blevet for usynligt.Endelig er der den politiske indsats mod banderne.Man kan konstatere, at der er vedtaget bandepakke efter bandepakke gennem årene, uden at det åbenbart har haft en tilstrækkelig effekt. Senest fremlagde man tidligere i år pakken »Bander bag tremmer« med 28 initiativer. Jeg siger ikke, at pakkerne ikke har virket. Men man må konkludere, at de ikke har virket nok, og at der heller ikke politisk synes at være kontrol med situationen. Hverken i det store billede - eller i det helt konkrete. Torsdag i denne uge sagde justitsminister Søren Pape Poulsen således til Berlingske, at nu var bandekrigen på retræte. Få timer senere var der tre skudepisoder på Nørrebro.Også politikerne har en uløst opgave i forhold til bandekrigen. Jeg er f. eks. sikker på, at mange danskere ikke fatter, hvorfor man ikke kan udvise flere dømte bandemedlemmer, selv om de ikke måtte have dansk statsborgerskab.»KA' DU LI' Å BLI'E SKUDT?« råbte den ældre dame, da jeg for mere end 20 år siden flyttede til Nørrebro.Og nej, det kan hverken jeg eller andre. Banderne har ansvaret for skyderierne, men samfundet har ansvaret for at bekæmpe dem, præcis som man i 90erne bekæmpede rockerne. Dengang fandt man grovfilen frem i form af en rockerlov og afsatte betydelige midler til kampen. Måske man kunne lære noget af fortiden her.Også politikerne har en uløst opgave i forhold til bandekrigen.Jeg er f. eks. sikker på, at mange danskere ikke fatter, hvorfor man ikke kan udvise flere dømte bandemedlemmer, selv om de ikke måtte have dansk statsborgerskab.

Et sted på Nørrebro har nogen med sort spray på en betonvæg formuleret en kort og kontant sætning, som sikkert ganske præcis udtrykker gadebanden Loyal to Familias mantra: »LTF - til døden«. I hvert fald har områder af Nørrebro i København og i det vestlige Aarhus gennem de seneste måneder lagt gader til skyderier mellem ikke bare rivaliserende bandemedlemmer, som er blevet ramt og såret. Også almindelige tilfældige borgere er blandt ofrene.Træfningerne er en direkte følge af den eksplosive ekspansion, som LTF har gennemgået fra at være en lokal gadebande baseret på indre Nørrebro i København til nye afdelinger rundtomkring i Nordsjælland og Køge. I forsøget på et større og opsigtsvækkende indtog i Gellerupparken i Aarhus.Og senest, men ikke mindst, etableringen af to afdelinger af LTF i Malmø og Helsingborg i Sverige.Her er etablerede svenske grupper indgået i LTF-konceptet og bærer nu de sorte T-shirts med rygmærket, de hævede pistoler og det bandanadækkede ansigt.»Det går meget hurtigt«, siger en mangeårig iagttager af gadebandemiljøerne, som ønsker at være anonym.»LTF er ved at antage et mønster, som vi kender fra rockermiljøet. De har travlt med at udvikle organisationen. De har været gennem en pionerfase, hvor de har rekrutteret nye drenge. Nu er de i en ny fase, hvor de skaber afdelinger og forankrer sig. Værdigrundlaget er, at der skal tjenes penge på noget, som ikke tåler dagens lys«, siger iagttageren. Udviklingen bekræftes af politiinspektør Michael Kjeldgaard fra Rigspolitiets Nationale Efterforskningscenter, NEC: »Hen over sommeren har gruppen fået en international vinkel i de samarbejdsaftaler, der er indgået med organiserede kriminelle grupperinger fra Sverige, som har bekendt sig til LTF. De har nu afdelinger i udlandet. Det er noget, vi har set i rockerverdenen, men vi har ikke set det før i bandemiljøet«.Politiet: En særlig brutalitetAlt tyder på, at LTF forsøger at kopiere rockerverdenens indre logik, strukturer og metoder. Gruppens leder, den cirka 30-årige Shuaib ' Shebi' Khan, som allerede under etableringen i 2013 i et interview med Politiken kaldte sig selv for ' el presidente'.Den titulering er ligeledes ny i bandesammenhænge, der traditionelt har løsere struktur, hvor de forskellige etniske grupper og fraktioner i højere grad deltager i et fælles lederskab.Retorikken tyder på inspiration fra rockergrupperinger.Et tankesæt, som politiet i den kriminalitetsbekæmpende indsats er stødt på, påpeger Kjeldgaard fra NEC: »Det er kun meget sjældent, at vi ser brutalitet på det niveau.Vi har tidligere set rockerbandekrige, men det er anderledes denne gang, fordi man vælger at statuere eksempler og gå efter uskyldige.Tidligere har man kunnet sige, at grupperne i det mindste forsøgte at få ram på bestemte personer i den interne rivalisering«, siger politiinspektøren.Der bliver sat en ny form for standard her? »Det kan man sige om de sager, der har været for nylig. Man sætter en ny standard, som er negativ og uhørt. At man simpelthen affyrer skud mod andre mennesker, som man dybest set ikke har noget at gøre med på nogen måde«. LTF's udvikling har for alvor taget fart efter løsladelsen af Shuaib ' Shebi' Khan i marts i år. En ekspansion - og især den bagvedliggende psykologi - som vækker undren. For hvorfor udsætte sig selv for så altomfattende opmærksomhed, når gængs gangsterlogik tilsiger, at den, der lever skjult, kan leve godt?.Narko og afpresningNEC's analyse er, at LTF ønsker at etablere sig på nationalt plan.»Vi mener, at broderskabet handler om, at man koordinerer kriminalitet. Det er altovervejende narkokriminalitet, afpresning, beskyttelsespenge, afsætning af koster og sågar også menneskehandel, hvor man på massageklinikker er sidste led i en form for trafficking«, siger Michael Kjeldgaard.Det afspejler sig samtidig i de domme, der er afsagt over bandefigurer med tilknytning til LTF. Ifølge NEC drejer det sig om forskellige former for kriminalitet, herunder vold, grov vold, drabsforsøg, trusler og ulovlig tvang.En anonym kender af miljøet på Nørrebro beskriver stemningen omkring Blågårds Plads, som er LTF's kulturelle og historiske hjemmebane, som hektisk og nervøs for tiden. »I det system, hvor de drenge befinder sig, kan man ikke forvente andet, end at udfald bliver gengældt på samme måde.Hvis der bliver skudt, kommer der gengældelse den anden vej«, siger kenderen.I Aarhus blev LTF bremset af politiet, som lukkede konflikten ned og fik varetægtsfængslet op mod 30 unge mænd, samt af et miljø i Gellerupparken, som formåede at afvise LTF's forsøg på at etablere sig.I København udspiller LTF's konflikt sig især med en gruppering af unge mænd fra det nærliggende Mjølnerparken. Det har fået den tidligere Mjølnergruppe Brothas på banen igen.»Så det kan gå galt«, siger kenderen af bandemiljøet på Nørrebro.»Mjølnerparken er ikke for sjov. De gamle er aktiveret, og de er iskolde«. Imens afventer alle, hvorvidt etablerede grupper som Satudarah, Bandidos og Hells Angels vil røre på sig.frank.hvilsom@pol.dk Mjølnerparken er ikke for sjov.De gamle er aktiveret, og de er iskolde Anonym kender af bandemiljøet.Loyal to Familia (LTF) blev kendt i den danske offentlighed i 2013.Banden holder til i området omkring Blågårds Plads på Nørrebro, men har også medlemmer i blandt andet københavnerbydelen Tingbjerg. Hen over sommeren har LTF etableret afdelinger i Nordsjælland, Køge, Aarhus og Sverige.Ifølge LTF's egen talsmand er der tale om et broderskab.Ifølge politiet er det en organiseret kriminel organisation, som driver narkohandel, afpresning og menneskehandel.Gruppen er etnisk blandet, og der er føjet medlemmer til, som tidligere optrådte i andre bandesammenhænge.Rigspolitiet ønsker ikke at give noget bud på, hvor stor gruppen af LTF-medlemmer er, men siger dog, at den er »betydelig større« i dag end ved etableringen.Adskillige LTF-medlemmer sidder fængslet.
Loyal to Familias transformering er foregået eksplosivt og har sat nye standarder for gadebander iDanmark, lyder det fra iagttagere af miljøet og politiet.
Det er en række dybt splittede politikere, som i de seneste døgn har reageret på våbenhvilen mellem de rivaliserende indvandrerbander på Nørrebro.Overborgmester Frank Jensen (S) kaldte det weekendens bedste nyhed, da flere medier kunne fortælle om stilstanden i de dødbringende skyderier, og flere politikere roste i høje toner den indsats, som en række fædre og medlemmer af Islamisk Trossamfund har gjort for at stoppe den løbske bandekonflikt i København.Over for Berlingske fastslog SFeren Sisse Marie Welling fra Københavns Borgerrepræsentation, at hun slet ikke kunne se et problem i, at parterne i konflikten undervejs kunne mødes i Islamisk Trossamfunds lokaler: »Hvis de er trygge ved at mødes i moskeen, så er det fint. Det vigtigste er, at der kommer ro på situationen.« Samme melding kom fra Laura Lindahl, integrationsordfører hos Liberal Alliance. Hun erklærede sig »fløjtende ligeglad« med, hvor møderne var foregået. »Jeg er glad for en midlertidig våbenhvile, og jeg håber, at det kan give politiet og politikere tid til at finde permanente løsninger på problemet.« Så enkelt ser andre politikere dog ikke på situationen.Ganske vist er alle lettede over, at Nørrebro for en tid ikke fremstår som en krigszone, hvor bander systematisk forsøger at likvidere hinanden. Men samtidig hersker der skepsis for, at en gruppe fædre og repræsentanter fra Islamisk Trossamfund har kunnet indgå aftaler under politiets radar.Ifølge de mest kritiske politikere demonstrerer våbenhvilen, hvor magtfuldt parallelsamfundet er blevet på Nørrebro, og de peger på, at klaner og religiøse grupper har mere at sige end politi og lovgivning.Den konservative Naser Khader er således dybt betænkelig ved, at våbenhvilen er indgået i Islamisk Trossamfunds moské. »Det er et problem, at Islamisk Trossamfund i et åbent retssamfund som det danske indgår aftaler uden at involvere det omgivende samfund. Hvad bliver det næste? Skal de også lave deres egne regler for æresdrab,« spørger Naser Khader.Også socialdemokraten Lars Aslan Rasmussen er skeptisk.Han advarer i Berlingske om en »betænkelig kontakt« mellem gruppen af fædre, Islamisk Trossamfund og det kriminelle miljø.»Jeg kan blive nervøs for, at vi kommer til at se situationer, hvor det er imamer, der løser konflikterne og ikke de danske myndigheder. Det er farligt at blande religion og retssamfund.« I den forbindelse er det interessant, at et flertal i Københavns Borgerrepræsentation for to år siden valgte at stoppe samarbejdet med Islamisk Trossamfund, bl. a. fordi hadprædikanter i flere omgange var blevet inviteret til København. Det politiske flertal mente, at trossamfundet med fuldt overlæg modarbejdede danske værdier og skadede integrationen.I et indlæg på TV 2s hjemmeside er DF-politikeren Peter Skaarup da også stærkt betænkelig ved den nye aftale på Nørrebro.Han glæder sig over, at skyderierne er stoppet, men ser aftalen som et vidnesbyrd om et »parallelsamfund i fuldt flor.« I følge Peter Skaarup viser aftalen, at bandemedlemmerne respekterer forældregruppen mere, end de respekterer de danske myndigheder, og han undrer sig over, at flere unge har måttet lade livet, før forældrene kom på banen. Endelig opfordrer han til, at de oplysninger, som forældrene sidder inde med, bliver givet til politiet. »Ikke noget med sharia her. Ikke noget med aflad, blodpenge eller anden form for tæppehandlermentalitet.Danmark er et retssamfund, der ikke ligger under for religiøse stammetraditioner og mafiametoder,« lyder det fra Peter Skaarup.Nok så interessant lyder der heller ikke klapsalver fra den radikale politiker Sofie Carsten Nielsen, som i en klumme i Ekstra Bladet undrer sig over, hvor fædrene var, da bandemedlemmerne var små.Hun fortæller, at hun jævnligt ser bandeuniformerede drenge og unge mænd i sneakers, joggingbukser, hættetrøjer og kasketter uden for sine børns skole, hvor bandemedlemmer sidder i deres sorte biler med tonede ruder. »Jeg har lyst til at råbe dem langt væk fra mine børns hverdag. Men jeg tør ikke,« skriver hun.Våbenhvilen har Sofie Carsten Nielsen intet til overs for. »Som samfund kan vi ikke acceptere, at nogle fædre sætter sig sammen en tilfældig dag og finder ud af, at deres poder ikke må skyde på hinanden den næste måned. Det er en falliterklæring.« O g hvad med politiet og justitsminister Søren Pape Poulsen (K)? Svaret findes i den larmende tavshed, for hverken politiledelsen eller justitsministeren har grund til at juble helhjertet over våbenhvilen.I politiledelsen og Justitsministeriet er man betænkelig over, at våbenhvilen fremstilles som et stort gennembrud, eftersom den i høj grad kan være dikteret af, at banderne har haft tiltagende svært ved at tjene penge på deres mange illegale aktiviteter, mens krigen har foregået. Man frygter kort sagt, at våbenhvilen blot handler om bandernes forsøg på at samle kræfter, og at banderne måske desuden forsøger at skabe aftaler om, hvordan de kriminelle markeder skal fordeles.Derudover er der hos myndighederne - herunder hos efterretningstjenesterne - bekymring over kontakten mellem radikaliserede muslimske miljøer og de bandekriminelle. Det har tidligere fået nyreligiøse bandemedlemmer til at rejse til Syrien som IS-sympatisører, ligesom den kriminelle Omar El Hussein begyndte at komme i kontroversielle moskeer på Nørrebro, kort før han begik sine drab foran Krudttønden på Østerbro og den jødiske synagoge i begyndelsen af 2015.Alt dette er grunden til, at våbenhvilen totalt splitter politikerne.Nogle ser aftalen som en kærkommen hjælp fra muslimske miljøer, der omsider tager ansvar, og de ser den nye våbenhvile som et udtryk for civilsamfundets styrke. Andre ser derimod våbenhvilen som selve symbolet på, at parallelsamfundene har slået dybe rødder, og at religiøse grupper og kriminelle netværk i uhyggeligt omfang har tiltaget sig magt i landets større byer.Thomas Larsen er Berlingskes politiske kommentator.Ganske vist er alle lettede over, at Nørrebro for en tid ikke fremstår som en krigszone... Men samtidig hersker der skepsis over, at fædre og Islamisk Trossamfund har kunnet indgå aftaler under politiets radar.
ANALYSE.
Politiets foreløbige afhøringer bekræfter antagelsen om, at drabet på Servet Abdija ikke er banderelateret.Retsmedicinske undersøgelser af den skuddræbte teenager Servet Abdija bekræfter, at han blev ramt seks gange.Skuddene er angiveligt affyret fra et enkelt våben, oplyser Københavns Politi fredag middag.»Vi er ikke færdige med de endelige undersøgelser, men obduktionen bekræfter den første antagelse: At han er ramt af seks skud,« siger efterforskningsleder Hans Erik Raben.Af hensyn til den videre efterforskning ønsker han ikke at oplyse, hvor og hvordan den 16-årige er ramt.Fire dage efter den brutale nedskydning, der fandt sted ved den dræbtes hjem på ydre Nørrebro, har politiet modtaget 112 henvendelser fra borgere.»De første afhøringer bekræfter os i vores første antagelse om, at drabet ikke har noget med bandekonflikten at gøre. Det bekræfter os i, at vi er godt på vej,« siger Hans Erik Raben.I dagene efter forbrydelsen har politiet appelleret til særligt børn og unge om at bidrage til opklaringen.Flere har allerede lyttet til opfordringen, men ifølge Hans Erik Raben er de afgørende vidner endnu ikke dukket op.»Ud fra vores efterforskning kan vi se og høre, at der stadig er en del unge med viden om det her. De ved, hvad baggrunden for drabet er, og hvad der er gået forud.Der er også nogle, som ligger inde med helt konkret viden om, hvem drabsmændene er,« siger efterforskningslederen.Det var mandag aften omkring klokken 21, at Servet Abdija blev dræbt af skud foran sit hjem i Ragnhildgade på ydre Nørrebro.Om aftenen havde han været ude at spille bold med at par kammerater.Efter drabet er en gruppe unge set flygte fra stedet. Det er uklart, om der er tale om to, tre, fire eller muligvis fem personer. Politiet hælder dog til tre.Ikke langt fra stedet holdt en mellemstor og mørk bil tilsyneladende og ventede på dem.Endnu har politiet hverken fundet flugtbil eller gerningsvåben./Ritzau/

Københavnerne får fremover sværere ved at finde en gratis P-plads.I hvert fald, hvis det står til bygge-og teknikborgmester Morten Kabell (EL).Den cykel-entusiastiske Enhedsliste-profil vil nemlig indføre hele otte nye P-zoner i Københavns kommune. Det skriver Berlingske.De nye betalingsområder fremgår af et budgetnotat til borgerrepræsentationen fra Teknik-og Miljøforvaltningen, som giver deres forslag til, hvor det vil give mening at indføre betalingsparkering, når trængslen fra de mange tusinde pendlere til København skal bremses.I notatet fremgår Vanløse, Vestamager, Sundby Nord, Sundby Syd og Islands Brygge samt det, der kaldes for randzone Valby, randzone Nørrebro og randzone Østebro, der er det yderste af brokvartererne, som i forvejen er dækket af betalingsparkering.Det er vores pligt Tidligere på året foreslog Kabell, at det skal kosten penge at parkere i hele København.Det mødte dog stærke protester i både borgerrepræsentationen samt flere omegnskommuner.Morten Kabell mener dog selv, at ideen med mere betalingsparkering er noget, københavnerne er vilde med.- Når jeg hører borgerne i Valby og på Østerbros reaktion på den nye gule betalingszone, så siger de: Hold da op, nu har vi haft problemer med at få en plads til vores bil i så mange år, og pludselig er det rent faktisk muligt.Til gengæld får jeg også rigtig mange henvendelser fra københavnere lige udenfor parkeringszonen, som også ønsker at blive en del af den, siger Morten Kabell ifølge Berlingske.- Københavnerne vil det gerne, københavnerne har brug for det, og derfor synes jeg, at det er vores pligt på rådhuset at lytte til københavnerne, når de beder om parkeringsrestriktioner for at sikre sammenhæng i byen, lyder det fra borgmesteren.Det er kun få måneder siden sidst, at en række områder i Københavns kommune blev lagt ind under betalingszonesystemet.Det gælder både på Nørrebro, Østerbro og Valby.jkm@eb.dk.

Når jeg hører sirener, frygter jeg et terrorangreb.De blå blink glimter i mit køkkenvindue.Lyden af politiets sirener gennemsyrer luften. Jeg stopper op midt i lejligheden, og min mave snører sig sammen: Er det nu, jeg skal frygte det værste? På Nørrebro, hvor jeg bor, er det ikke usædvanligt, at sirenerne farer af sted på daglig basis. Der er flere hospitaler lige om hjørnet, og så er der selvfølgelig nogle drønnerter, der sikkert ikke kan opføre sig ordentligt. Men det er ikke længere de tanker, der farer igennem mit hoved, lige så hurtigt som de blå blink passerer forbi mit vindue.Sirenerne har fået en ny betydning.Da jeg var mindre og hørte sirener, forestillede jeg mig, at politiet jagtede en tyv. I dag er sirener lyden af frygt. Jeg skynder mig at tænde for DR1 eller TV 2 News og tjekker internettet for at finde ud af, om der overhovedet er noget at frygte på grund af et par sirener på vej ned ad Tagensvej.Normalt er jeg ikke bange eller nervøs, men jeg frygter, at København bliver angrebet næste gang. Jeg synes, det er pinligt, at jeg straks forbinder de blå blink med terror. Det er vel netop dét, angrebene skal gøre ved mig: skabe frygt i en ellers helt normal tilværelse.Er jeg virkelig ikke mere solidt bygget? I må gerne kalde mig en bangebuks, men det, jeg beskriver, er meget konkrete følelser, og jeg kan slet ikke kontrollere dem. Jeg ville ønske, de ikke eksisterede hos mig.Når vores statsminister efter et nyt terrorangreb gentager, at vi ikke må lade os kue, så må jeg simpelthen bare erkende, at de blå blink, der farer af sted gennem Nørrebro, får mig til at kue. Jeg er sådan set enig med ham, men angrebene sætter alligevel nogle tanker i gang hos mig.Jeg ønsker heller ikke, at disse angreb skal have lov til at splitte os som mennesker eller samfund, men jeg mener, det er vigtigt at udtrykke de tanker og følelser, som angrebene medfører.

85 Einer Lind Fhv. chefpolitiinspektør, Kastrup Einer Lind forlod skolen som 14-årig og fik job som arbejdsdreng på en låsefabrik.Siden blev han udlært modelsnedker.Efter soldatertiden fortsatte han som modelsnedker, indtil han blev ansat som politibetjent på prøve i 1959, og gik som gadebetjent i 12 år rundt på patrulje i den sorte firkant på Nørrebro i en tid, da politiet talte med beboerne på gaden. I 1972 kom han til Politigården, hvor han gjorde karriere og endte som chefpolitiinspektør for ordenspolitiet i København.Her var han bl. a. stationsleder på politistationen i Store Kongensgade og politiinspektør i beredskabsafdelingen på Politigården.Han var med til opbygningen af politiets antiterrorkorps i 1973 og med til næsten alle opgør med bz-bevægelsen gennem 80' erne, og ved urolighederne på Nørrebro 18. maj 1993 var han chef i kommandocentralen på politigården og fik dermed begivenhederne ind på livet.I 2001 skrev han på opfordring fra forlaget Rosinante bogen ' Bisser og bananer', hvor han fortæller om sine 36 år i politiet.Efter pensioneringen var han i seks år offentlig auktionarius i firmaet Topauktioner.Derudover har han bidraget med sin ekspertviden i flere bøger og dokumentarer om bl. a. bz-bevægelsen. Han er er ridder af Dannebrogordenen.85 Poul Ringhof Fhv. salgschef, Allerød Efter lærertiden i Aage Mogensens boghandel i Viborg var Poul Ringhof førstemand hos Hilmer Thomsen i Holstebro, inden han i 1960 indledte sin Gyldendal-karriere som forlagsrepræsentant. Fire år senere blev han redaktør i - og senere leder af - redaktionen for børne-og ungdomsbøger.Han knyttede i disse år en række værdifulde forfattere til forlaget, hvilket i flere tilfælde udviklede sig til livslange venskaber.Fra 1972 til 1982 var han desuden formand for Kulturministeriets arbejdsgruppe vedr. børne-og ungdomslitteratur.I 1980 blev Poul Ringhof udnævnt til chef for salgsafdelingen.

Den verserende københavnske bandekonflikt har mange forskellige aktører, og ældre familiemedlemmer indgår nu angivelig som en del af det mudrede billede.I øjeblikket sidder en 48-årig mand sammen med to andre varetægtsfængslet i en sag, hvor de er sigtet for at have været i besiddelse af en skarpladt pistol med lyddæmper.Våbnene blev angivelig fundet i begyndelsen af september, hvor de lå i en kælder i Mjølnerparken på Nørrebro.BandetilknytningEkstra Bladets research viser, at den 48-årige mand er far til to yngre mænd med tilknytning til indvandrerbanden Brothas, der udspringer fra Mjølnerparken i København.De to andre fængslede i sagen har tilsyneladende tilknytning til samme bandegruppering.De nægter sig alle skyldige.Den ene af mandens to sønner blev ifølge Ekstra Bladets oplysninger ramt af skud under et drive by-skyderi i starten af august måned i år. Her kørte en sølvgrå Peugeot 406 ved højlys dag op på fortovet ved siden af en Nissan Qashqai, hvori der sad fem personer, som ifølge politiet er kendt i bandesammenhæng.Personerne i den sølvgrå Peugeot afgav flere skud ind i bilen og forsvandt herefter i høj fart fra stedet. En person blev ramt af skud i ballen, og det er altså denne person, der ifølge Ekstra Bladets oplysninger er søn til den 48-årige.Ifølge politiet var skyderiet hævn for endnu et drive by-skyderi ti dage forinden, hvor en 26-årig mand blev ramt af to skud i benet, da en bil stoppede op i Rovsingsgade på ydre Nørrebro, og en mand affyrede otte til ti skud. Kort efter blev to mænd på 23 og 29 år anholdt i Mjølnerparken. De blev dagen efter varetægtsfængslet.Alle tre mænd i sagen om pistolen med lyddæmper er foreløbig varetægtsfængslet til 1. november.db@eb.dk 

Den 26-årige mand, der er sigtet for at have skudt mod tre tilfældige på Nørrebro i København, er et fremtrædende medlem af banden Loyal To Familia, LTF.I går blev han fremstillet i grundlovsforhør på Politigården i København, sigtet for at have skudt mod tilfældige mennesker.Under det timelange retsmøde gabte den 26-årige flere gange, da anklageren læste sigtelsen for to gange forsøg på manddrab og ulovlig våbenbesiddelse op.Den 26-årige mand var iført en af politiets blå kedeldragter, da hans eget tøj efter anholdelsen var blevet inddraget som bevismateriale i sagen.På sine fødder havde han sorte sutsko.Af anklagerens fremstilling af sagen fremgik det, at han ved anholdelsen natten til i går var noget mere vågen end ved gårsdagens grundlovsforhør.Betjentene bemærkede således, at den anholdte var tydeligt påvirket af stoffer.»Han bad om at få noget at drikke.Han svedte og kunne ikke stå stille,« fremgår det af politirapporten, som anklageren læste op i retten.Med i den hårde kerneDen 26-årige er i forvejen kendt af politiet som et fremtrædende medlem af banden LTF. Han er med i bandens hårde kerne, der holder til omkring Blågårds Plads på Nørrebro.Siden juni er han 48 gange blevet truffet af politiet sammen med andre medlemmer af LTF.I 2014 blev han idømt to år og ni måneders fængsel for grov vold, og han er siden dømt for vold, trusler mod tjenestemand og ulovlig besiddelse af en kniv og en strømpistol.Ved en ransagning af hans adresse efter anholdelsen fandt politiet en skudsikker vest og trøjer med LTFs logo.Den 26-årige blev i går varetægtsfængslet i 27 dage frem til 18. oktober.Han nægter sig skyldig og ønskede ikke at svare på spørgsmål.jvl@bt.dk '' Han bad om at få noget at drikke. Han svedte og kunne ikke stå stille Politiets rapport om den sigtede.

' JEG MENER, at der bør rejses straffesag mod imamen og moskéen. For uanset hvordan man tolker det, bliver der opfordret til drab på jøder. Og det kan vi ikke leve med.' VI SKRUER tiden tilbage til 31. marts. I moskéen på Heimdalsgade på Nørrerbo i København prædiker imam Mundhir Abdallah.IFØLGE EN oversættelse bragt i Kristeligt Dagblad i går citerer imamen et gammelt antisemitisk skriftsted, som opfordrer til drab på jøder: '... således at profeten Muhammeds ord vil blive opfyldt: ' Dommedag kommer ikke, førend muslimerne bekæmper jøderne og dræber dem. Jøderne vil gemme sig bag klipper og træ, men klipperne og træerne vil sige: ' Oh, muslim, oh Allahs tjener, der er en jøde bag mig, kom og dræb ham.' DET JØDISKE Samfund er nu gået til politiet for at få vurderet, om imamen under fredags-bønnen overtrådte racisme-paragraffen og den nye hadprædikant-lov, der bl. a. forbyder ' billigelse af visse strafbare handlinger som led i religiøs oplæring'.JØDERNES forståelige reaktion støttes fra begge sider i Folketinget. Denne udtalelse til Ritzau fra socialdemokraten Lars Aslan Rasmussen er pænt dækkende for politikernes holdning: I MANGE religioner, herunder også kristendommen, kan man finde drabelige tekster, der lover grusom død og evige pinsler til anderledes troende.DET AFGØRENDE er, i hvilken sammenhæng teksterne citeres, og hvad hensigten er. Der bør være vide rammer.MEN DET siger sig selv, at et retssamfund som det danske ikke kan acceptere åbenlyse opfordringer til at slå andre mennesker ihjel. F. eks. ville det utvivlsomt vække opsigt, hvis en dansk hadprædikant direkte opfordrede til drab på muslimer.VED NATURLIG læsning tyder alt på, at imamen på Nørrebro har overskredet gældende lov. Men det vil være godt med rettens vurdering. Holder den nye hadprædikant-lov eller ej? SELVFØLGELIG benytter Dansk Folkeparti imamens prædiken til at forlange nye stramninger. Partiet krævede i går, at moskéen på Nørrebro skal lukkes.Ren symbolpolitik uden effekt.MEN DET ville være velgørende, hvis muslimer i Danmark tog klart afstand fra enhver tanke om at dræbe jødiske medborgere.Dommedag kommer ikke, førend muslimerne bekæmper jøderne og dræber dem.
mener.
HAVEQUIZHvad står der på de skilte, som nervøse aarhusianere i disse dage sætter op i deres haver? Se svaret nederst i organet.LARS LØKKE LOKKER MED KAFFESTELStatsminister Lars Løkke Rasmussen præsenterede i går en ny bonusordning: »Regeringen vil gerne have, at folk bliver lidt længere på arbejdsmarkedsmarkedet.Derfor har vi besluttet, at alle, der fortsætter i deres job ud over pensionsalderen, får en gave. De pågældende kan frit vælge, om de vil have et kaffestel til seks personer med engelske landskabsdekorationer, en væghængt vejrstation i børstet stål eller en pose bornholmske lakridskarameller fra Politiken Plus. Der skulle altså være noget for enhver smag, og vi håber, at rigtig mange vil benytte sig af tilbuddet«, sagde statsministeren.ANNONCE: KLAR TIL PISTORTION? KØB DIN BILLET NU!Pistortion Standard: T Mulighed for at tisse i en port efter eget valg på Nørrebro eller Vesterbro T Smid dit affald i hele Pistortion-området T 6 discountøl T 1 Pistortion-armbånd Pistortion Plus - for dig, der ønsker ekstra luksus: T Ret til både at tisse, kaste op og skide i samtlige porte og baggårde på Nørrebro og Vesterbro samt tilstødende kvarterer.T Smid dit affald overalt - også uden for selve festivalområdet.T 1 magnumflaske vodka T 1 Pistortion-armbånd med påtrykt telefonnummer til Rigshospitalets alkoholambulatorium.I ØVRIGT MENER JEGat hvis rumrejser bliver en mulighed for almindelige mennesker, kunne jeg virkelig godt tænke mig en tur i råderummet, for det lyder, som om der er store værdier at hente derude.Ib Konrad Jensen, Horsens.SVAR PÅ HAVEQUIZGræsset må ikke bemales.ats@pol.dk 

Snart kan indbyggerne i Løsning og Korning Sogne ikke længere høre Henrik Højlunds ord på prædikestolen om søndagen, som de har gjort det de seneste 18 år. Den populære sognepræst har nemlig indsættelsesgudstjeneste den 18. marts som sognepræst i Kingo-Samuel Pastorat på Nørrebro i København.Det betyder samtidig, at Henrik Højlund går fra at være præst i et sogn med meget høj kirkelig aktivitet, som ligger lige midt i en af landets største missionske højborge, til et københavnsk storbysogn, hvor under halvdelen af indbyggerne er medlemmer af folkekirken. Men det skræmmer ikke den 57-årige sognepræst, der er kendt for at tilhøre den kirkelige højre-fløj og blandt andet at være udtalt modstander af kvindelige præster samt vielse af homoseksuelle. Det helt nye og anderledes er netop meningen med jobskiftet." Jeg er nået til en mæthedsfølelse.Bægeret er fyldt," siger Henrik Højlund, der sideløbende med sit præsteembede har skrevet flere bøger.Han understreger dog, at det ikke skal opfattes negativt, når han siger, at en mæthedsfølelse har indfundet sig hos ham. Beslutningen er ikke truffet, fordi han ikke holder af at være der, hvor han er. Tværtimod, fortæller han. Han har gode kolleger og en " fantastisk" menighed, og faktisk forventer han, at det nye embede på Nørrebro vil bringe langt flere skuffelser og nederlag med sig, end han er vant til." Men jeg forventer også overraskende velsignelser," siger Henrik Højlund og fortsætter: " Som de fleste andre vil jeg da helst flyde ovenpå og være midt i det fede. Men min erfaring er, at Gud har andre planer med os. Han ved noget, vi ikke ved. Vi går efter sejr, succes og lykke, mens Gud velsigner os med det af andre veje. Jeg tror, det er Gud, der har prikket til mig for at tage denne beslutning." J Kristeligt Dagblad bringer i morgen et interview med Henrik Højlund om skiftet fra bibelbæltet til stenbroen.yskes@k.dk 

I dag for 40 år siden rydder 700 kæmpklædte betjente besættelsen af børnehaven i Todesgade på Nørrebro.I februar 1977 fremlægger Københavns socialdemokratiske overborgmester Egon Weidekamp en helhedsplan for byfornyelsen af Indre Nørrebro. Planen indebærer blandt andet, at byggelegepladsen Byggeren, Folkets Hus og Folkets Park alle skal jævnes med jorden for at give plads til et nyt, tæt boligbyggeri.Også den lokale børnehave i Todesgade ligger i vejen og skal væk - et år før man har tænkt sig at påbegynde nybyggeriet.Politiet forsøger flere gange at rømme bygningerne, men uden det store held.Ved en af aktionerne spærrer 2000-3000 aktivister vejen for 300 betjente, som efter otte timers kamp opgiver.Først efter fem måneders blokade, hvor børnehaven fungerer normalt i flere perioder, bliver bygningerne den 10. januar 1978 revet ned under en endnu større politiaktion.Med betjente i alle baggårde op til Todesgade, vogne til at køre børn og pædagoger væk i, og med Falcks hjælp til at fjerne parkerede biler i gaden - så de store kraner, der skal løfte bygningerne væk, kan komme til - lykkes det at knuse modstanden.Den ekstremt velorganiserede aktion er en smagsprøve på, hvad der er i vente.I november 1979 vedtager kommunen en ny helhedplan, som bekræfter Weidekamps plan om at nedlægge den brugerstyrede byggelegeplads Byggeren. I efteråret samme år har Venstresocialisternes byplanborgmester Villo Sigurdsson ellers indføjet en klausul i planen om, at nybyggeriet skal tage hensyn til byggelegepladsen.Denne klausul bliver imidlertid kendt ulovlig, og Sigurdsson bliver af Borgerrepræsentationen pålagt at ophæve den. Da han nægter, griber Indenrigsministeriet til sidst ind, og overborgmester Egon Weidekamp bliver bemyndiget til at udstede en ny byggetilladelse, som i overensstemmelse med Helhedplanen af 1979 vil betyde Byggerens endeligt.
Dagens historie .
at det er så trist at se det regnestykke, der viser, at det offentlige har ansat 6000 akademikere ekstra til at sidde på kontor de seneste ti år - og i samme periode har man sagt farvel til 3700 skolelærere og 6700 pædagoger.Det er de kolde hænders regime.Øv.Otto Høier Bethesdavej 42 Aarhus N at det vel må være på sin plads efter landskampen forleden at udskifte nationalmelodien med Johannes Ewalds ' Kong Christian stod ved højen Mast' - som en passende hyldest til kongen af kampen, Christian Eriksen.Michael Unna Pottemagertoften 208 Højbjerg at det første og mest fornuftige tiltag for at dæmpe unge menneskers store forbrug af alkohol er at lukke for udskænkning af alkohol til unge på skoler og læreanstalter.Det er helt ude i hampen, at der på torsdage og fredage er ' fredagsbar', før de unge fortsætter i nattelivet. Spiritus hører ikke hjemme disse steder.Veber Finnedal København at selvfølgelig skal vi have mere og permanent grænsekontrol, da det giver mulighed for at afvise udviste udlændinge.Ellers er retssystemet rent til grin.Erling Madsen Brolæggervej 11 Slagelse at det er indlysende for enhver: Fædre og imamer er ikke løsningen på problemerne på Nørrebro i København.Fædre og imamer er efter min mening problemet på Nørrebro.Asbjørn B. Christensen Nøddehegnet 32 Næstved at der vil ikke findes ord for de korrupte borgmester-pampere, som tilsyneladende ikke har andet i hovedet end at kradse penge ind for egen vinding skylds. Jeg kan ikke lade være med at tænke på, hvem der dog skal stoppe disse mennesker, som åbenbart er lige så korrupte som dem, vi forsøger at hjælpe i den tredje verden.Bente Leisten Gartnervej 7 Espergærde.

Efter et drive-by-skyderi torsdag aften i Mjølnerparken på Nørrebro i København satte gerningsmændene ild til den stjålne Hondamotorcykel, de kørte på.Det skete i Hans Egedes Gade, men en politipatrulje kom forbi og slukkede ilden med en pulverslukker, så kun bagenden på motorcyklen brændte. Derfor er motorcyklen nu et godt spor for politiet, der måske kan finde dna eller fingeraftryk på den.Skyderiet skete kun seks timer og 54 minutter efter, at Københavns Politi indførte en visitationszone på Nørrebro, fordi bandekonflikten eskalerer. Det var det ottende skyderi på åben gade siden juni, som menes at hænge sammen med konflikten.To personer på motorcyklen åbnede ild kl. 18.54 mod en gruppe unge i Mjølnerparken, men ingen blev ramt, da der, ifølge vidner, blev affyret tre til fem skud.- Vi fandt ingen sårede og ingen anslagsmærker efter skud, siger politikommissær Steffen Th. Steffensen, afdelingen for organiseret kriminalitet.Da politiet kom frem til Mjølnerparken, opholdt der sig cirka 30 unge på stedet.Fandt ingen hylstreIfølge et forlydende i Mjølnerparken gav gerningsmændene sig tid til at samle de afskudte patronhylstre op. Det kan politiet dog ikke bekræfte.- Vi har ikke fundet afskudte patronhylstre, men der kan jo være brugt en revolver, siger Steffen Th. Steffensen.Gadebanden Loyal To Familia, LTF, er lige nu i kon-flikt med blandt andre en gruppering fra Mjølnerparken, hvor den tidligere bande Brothas holdt til.Den nye gruppering har iflg. politiet ikke noget navn, og det er uklart, hvad konflikten med LTF handler om.- Det er fuldstændig uacceptabelt, at vi har områder, hvor banderne kører rundt og skyder på hinanden og stikker hinanden ned, sagde politiinspektør Peter Dahl få timer før skyderiet.

Ikke alle ønsker et demokratisk og fredeligt Danmark.I midten af maj måned opfordrede imamen Mundhir Abdallah i en moské på Nørrebro til drab på jøder. En afskyelig opfordring, der ikke hører hjemme i Danmark endsige i verden.Forleden kunne Kristeligt Dagblad så afdække, at samme Mundhir Abdallah allerede ugen efter havde gentaget sine synspunkter, herunder at Israel skal udslettes, i moskéen på Nørrebro. Jeg håber, at det fører til selvransagelse i muslimske kredse, hvordan det kan komme så vidt, at der ligefrem opfordres til folkemord i 2200 København N.Vi i Venstre vil selvfølgelig ikke finde os i den slags.For det første vil vi arbejde for, at ikke et eneste offentligt lokale og ikke en eneste offentlig krone støtter kræfter, der vil vores demokrati til livs.For det andet vil vi have noget sollys ind i de kældre, hvor mørkemændene hælder deres giftud. Hvor mange moskéer er der egentlig - i hovedstaden og i resten af Danmark? Hvad bliver der prædiket om? Og er det fremmede magter, som betaler for imamernes hadske tale? For det tredje må vi indse, at tiden til dialogkaffe er forbi.Vi skal lukke døren for hadprædikanterne - præcist som regeringen netop har muliggjort.Endelig må vi i Københavns Kommune gøre det klart, hvilke værdier vi står for. Jeg håber, at alle medarbejdere i kommunen hylder basale danske demokratiske værdier som ligestilling, kvinders ret til at bestemme over egen krop, ytringsfrihed, åbenhed og ærlighed.Og at vi er enige om at slå hårdt ned på dén sociale kontrol, som de, der vil et andet samfund end dét, vi har i dag, udøver i vores skoler og daginstitutioner.Jeg vil i hvert fald gøre alt for, at kommunen bliver en stærk og hjælpende hånd for dem, der vil et demokratisk og fredeligt København.

Ialt 1.300 koncerter og en række nye spillesteder er en del af pakken for Copenhagen Jazz Festival 2017, hvis program og plakat i går blev afsløret ved en releasefest i Brorsons Kirke på Nørrebro og på Jazz.dk. Kunstneren bag årets plakat er Rasmus Meisler.Brorsons Kirke på Nørrebro, Teaterøen på Refshaleøen, Skuespilhusets store sal ved Kvæsthusmolen og H15 på grænsen til Kødbyen er alle blandt de nye spillesteder på Copenhagen Jazz Festival. Den musikalske oprustning rundt omkring i byen skal understrege jazzfestivalens lokale forankring i København, når det hele går løs 7.-16. juli.Der er for længst udsolgt til koncerterne med Herbie Hancock, Norah Jones og Jamie Cullum, men derudover medvirker blandt mange andre Lee Konitz, Matana Roberts, Ambrose Akinmusire, Eliane Elias, Jan Garbarek, Anoushka Shankar, Oumou Sangaré, Bill Frisell, Omer Avital og Erykah Badu. Fra Danmark kan man nævne særkoncerten »The Music of Nicolai Munch-Hansen« med deltagelse af blandt andre Kira Skov og Steen Jørgensen.Årets koncerttemaer hedder »Jazz by the Sea«, »21st Century Jazz«, »The Sound of New Orleans« og »Jazz Remixed«. Der er desuden gensyn med temaet »Something Else« i Brorsons Kirke, »Wild at Heart« i Literaturhaus og fem dages »Jazz for Kids« på Frederiksberg.Et nyt tema er »Song X«, som sætter fokus på eksperimenterende sangskrivere i Christianshavns Beboerhus.Det trykte program udkom i går og distribueres i den næste uges tid på alle officielle spillesteder, på udvalgte kulturinstitutioner og cafeer i København og Sydsverige - samt på landets hovedbiblioteker. Det samlede lineup er desuden tilgængeligt i appen Live Jazz Danmark og på festivalens hjemmeside Jazz.dk.Kunstplakaten kan købes på jazz.dk/ shop.krl@berlingske.dk 
Copenhagen Jazz Festival 2017 afslører program og plakat med hyldest til den danske jazz-legende Svend Asmussen.
" Noget om helte" Nørrebro Teater, København. 
TEATER. 
Det skal gøres mere for at skærme Nørrebros unge fra bandernes negative indflydelse.Det mener Københavns Kommune og Københavns Politi, der er gået sammen om nye tiltag.Blandt andet kan unge under 18 år, som er i risiko for at havne i bandemiljøet, forvente at få et besøg af en SSP-medarbejder.Tiltaget lyder umiddelbart godt i Terje Bechs ører. Han er talsmand for borgerinitiativet ' Vi tager gaderne tilbage' på Nørrebro.Godt initiativ»Det er en skarp knivsæg at gå på, så man får fat i de rigtige og ikke får stigmatiseret en hel årgang af unge på Nørrebro som potentielle bandemedlemmer, når det i virkeligheden er en ganske lille skare.Men det er rigtigt godt at tage fat i den tidlige forebyggelse.Vi ser jo, at en af de ting, som skal løse det på lang sigt, er, at vi skal have stoppet tilgangen til banderne,« siger han med forbehold for, at han ikke har set de helt konkrete tiltag.Hjemmebesøget er et af i alt ti tiltag, som politiet og Københavns Kommune er sammen om. Tirsdag aften skal økonomiudvalget tage stilling til tiltagene.Der forventes et klart flertal for forslagene.Terje Bech påpeger dog, at der her og nu stadig er brug for mere politi på gaden. Det skal være betjente, som patruljerer til fods, mener han.»Man skal møde noget politi, som også kan få en relation til de unge, så vi kan få retableret det forhold mellem de unge og politiet,« siger han.Sommer med kugleregnHen over sommeren er bandekonflikten i København eskaleret.Siden 13. juni har der været 26 skudepisoder.Borgerinitiativet holdt mandag aften et fakkeltog på gaden som følge af det seneste skyderi søndag aften. Her blev en tilsyneladende tilfældig 39-årig mand ramt af skud ved Mimersgade.Den seneste tids skyderier kan godt mærkes blandt beboerne, fortæller Terje Bech, der dog selv stadig føler sig tryg i området.»Generelt set tror jeg, at man føler sig belastet både unge eller gamle. Det skaber en utryghed, som man gerne ville være foruden, siger talsmanden/ ritzau/.

Medborgerne er en borgeralliance, der arbejder for samler lokale fællesskaber på tværs af tro, social baggrund, fag, fritidsinteresser, alder og foreninger på Nørrebro og i Nordvest for at styrke deres medlemmers demokratiske handlekraft.Andreas Lloyd er en af de tre stiftere: »Vi er inspireret af den britiske organisation Citizens UK, som er en borgeralliance af en masse forskellige fællesskaber i civilsamfundet, for eksempel frivillige foreninger, skoler, moskeer, kirker og fagforeninger.Ideen er at opbygge en lignende borgeralliance i det københavnske nordvest-kvarter og på Nørrebro - en af de mest mangfoldige og kulturelt sammensatte bydele i Danmark - som kan være med til at inspirere til nytænkning og udvikling af civilsamfundets rolle i det 21.århundrede. Vores vision er, at Medborgerne kan blive for civilsamfundet, hvad Dansk Erhverv er for markedet: En samlende magtfaktor for det fælles bedste.« »Udgangspunktet er, at vi ikke kan løse de problemer, vi står over for, med mindre vi arbejder sammen om at forandre samfundet. Det gør vi ved at opbygge en magt, der kan udfordre og forpligte myndigheder og arbejdsgivere, så vi sammen kan finde løsninger på problemer med for eksempel diskrimination, for lave lønninger, billige boliger eller flere arbejdspladser.Visionen er, at folk på tværs af religion og etnicitet er stærkere sammen og får mulighed for i fælleskab at give udsatte grupper en mulighed for at handle i deres eget liv, i stedet for at andre gør det for dem.« »Vi regner med at lancere initiativet til efteråret. Det sidste halve år har vi afholdt en lyttekampagne, hvor op mod 30 lokale fællesskaber har spurgt deres bagland, hvad der lægger pres på dem i deres hverdag. Lyttekampagnen afsluttes den 6. maj, hvorefter vi udvælger en række mærkesager, som vi vil fokusere på op til det kommende kommunalvalg. Hvis man vil være med, kan man møde os til en kop kaffe, høre mere om Medborgerne og om, hvad en organisation kan få ud af at deltage i samarbejdet omkring en lokal borgeralliance i København.«.www.medborgerne.dk Visionen er, at folk på tværs af religion og etnicitet er stærkere sammen.

- Det er hævn på hævn.Sådan vurderer fungerende politiinspektør Torben Svarrer hos Københavns Politi situationen i øjeblikket mellem Loyal To Familia (LTF) og den rivaliserende gruppe fra Mjølnerparken.Han ønsker ikke direkte at kommentere bandens udtalelse til Ekstra Bladet om, at konflikten handler om LTF's fremmarch på Nørrebro.- Der er mange ting, der spiller ind. Blandt andet kampen om territorier, men også personlige stridigheder og ønsket om hævn. Mange af dem har uoverensstemmelser, der går mange år tilbage, siger han til Ekstra Bladet.17 ransagningerTil de kryptiske udtalelser om, at banden Brothas er genetableret i Mjølnerparken, siger Torben Svarrer, at de hos Københavns Politi også har set indikationer, der peger i den retning, men at det ikke er noget, de kan sige med sikkerhed.Politiet ransagede tirsdag formiddag 17 forskellige steder i københavnsområdet, primært Nørrebro og Nordvest.- Det handler om indsatsen over for banderne. Og formålet har været at vise de bandemedlemmer, der opererer derude, at vi sætter meget hårdt ind på at efterforske alle former for kriminalitet, de står bag, siger fungerende politiinspektør Torben Svarrer.Det er sager omkring vold, berigelseskriminalitet, narkotikakriminalitet på et lavere plan og røveri.- Det er ikke skyderier, vi snakker om. Det er den dagligdags kriminalitet, som de også står bag. Og der er formålet at få dem stillet til ansvar så hurtigt som muligt, siger han.Ni sigtetAktionen tirsdag endte dog uden det store resultat. Ni personer blev sigtet, og der blev fundet en lille smule hash og endnu mindre kokain.Ingen våben eller tyvekoster.Han fortæller desuden, at politiet har foretaget 398 visitationer, siden zonen blev oprettet 20. juli.

Edith Aller har været i kirke på Nørrebro, hvor hun har deltaget i en god gudstjeneste og følt sig velkommen og hjemme, selvom hun var på udebane. Dejligt at høre om en vellykket gudstjeneste.Dem er der mange flere af, end vi hører om.Men så skal hjemfølelsen lige funderes i et kirkesyn, som tillægges Peder Palladius, og dér går det galt, for det er slet ikke ham, der har formuleret ordene om kirken som hver mands hjemhus.Formuleringen er langt ældre og stammer fra Eriks Sjællandske Lov, og konteksten er en anden.I anden bog, som handler om straf for hor og mord og legemsbeskadigelse, hedder det i kapitel VIII under overskriften " Hvis en mand dræbes i kirken" (med moderne stavemåde): " Kirken skal hver mands hjemhus være.Og hvilken mand, som bliver dræbt deri, da skal det alt sammen gå efter samme lov, som (hvis) han var dræbt hjemme i sin egen gård eller sit hus." Det handler altså ikke om hjemfølelse, men om at kirken og hjemmet ligestilles ved strafudmålingen.

Ninna Hedeager Olsen er ny teknikog miljøborgmester i København.Og det er i hendes kun anden valgperiode.Borgmesterens partikammerat, Anne Mette Omø Carlsen, sagde i foråret om den manglende erfaring: »Jeg tror, at det der med at skulle være arbejdsgiver, som man er som borgmester, kan blive en udfordring.Det vil det være for alle.« Venstres spidskandidat, Cecilia Lonning-Skovgaard, har kaldt hende kvik, men også »ræverød«. »Hun mener, at det er samfundets opgave at sørge for, at der er tilstrækkeligt mange job,« sagde hun bl. a. til Berlingske i foråret.Hedeager er født i 1980 og bor på Nørrebro. Hendes yndlingssted i København er Assistens Kirkegård.Hun arbejder som lektor i samfundsvidenskab på Metropol, og hendes politiske virke kredser bl. a. om beskæftigelsesområdet.På hendes kandidatside står bl. a.: »Myten om, at kontanthjælp er en midlertidig ydelse, skal aflives, så længe syge borgere, der ikke kan få tildelt førtidspension eller et fleksjob, bliver parkeret på kontanthjælp.« Hun overtager taburetten efter Morten Kabell (Ø).nipc@berlingske.dk 

Servicetekniker Søren Krap Larsen kan fejre 40-årsjubilæum ved Carlsberg den 21. november.Søren Krap Larsen er oprindelig udlært som radiomekaniker hos Fona. Hos Carlsberg startede han som salgschauffør, blev derefter førstemand for distriktslederen og blev siden selv distriktsleder på Nørrebro med eget lager og otte salgschauffører.Senere blev han konsulent på Carlsberg Amager Syd og kom til portkontrollen efter omstrukturering i salget med ændringer fra distriktsleder til distriktschefer. I 1998 blev han overført til el-og teleafdelingen.Søren Krap Larsen, der samtidig med arbejdet på Carlsberg har haften møbelbutik, er giftmed Yvonne og har datteren Trine og sønnen Mark.I sin fritid træner Søren Krap Larsen hunde, herunder politihunde, under Dansk Civil Hundeførerforening, ligesom han tidligere har hjulpet folk, der havde problemer med deres hunde.Desuden spilller Søren Krap Larsen meget bridge, også til turneringer rundtomkring i landet.

En af de helt store hovedpersoner i Københavns kriminelle underverden sad i går på anklagebænken i Københavns Byret. Shuaib Khan, der er leder af banden Loyal To Familia (LTF), er tiltalt for trusler mod en betjent, og anklagemyndigheden går efter at få bandelederen udvist til Pakistan, hvor han er statsborger.Khan er opvokset i Danmark og har seks søskende, som alle har dansk statsborgerskab, skriver Berlingske.Det var i forbindelse med visitationen af en gruppe bandefolk på Nørrebro, at Khan natten til den 1. august skal have truet en betjent.Den betjent vidnede i går i retten. I alt fem LTF-medlemmer blev visiteret den pågældende nat. Tre af dem vidnede i går i retten. De forklarede alle, at betjenten opførte sig meget aggressivt. Khan er også tiltalt for at have opholdt sig i Danmark uden tilladelse i fem år. Der ventes dom i sagen den 9. oktober/ ritzau/.

Mange søger i blinde efter årsagen til indvandrerbandernes hærgen.Fattigdom? Forfejlet boligpolitik? For lidt inklusion? Fordomsfulde arbejdsgivere? Dansk racisme over for fremmede? Disse politisk korrekte forklaringer danser alle om den varme grød, islam.For det er langtfra enestående, når politiet ikke længere har fuld myndighed på Nørrebro og andre indvandrertætte bydele. En lignende udvikling finder sted i mange andre europæiske byer inklusive Paris, Berlin, London, Birmingham, Amsterdam, Bruxelles og Malmø.Baggrunden for dannelsen af stadigt mere autonome områder - hvor værtslandets politi, brandvæsen, ambulancer og øvrige myndigheder ikke kan operere frit - blev forudsagt, beskrevet og advaret imod allerede for 14 år siden i bogen »I krigens hus«. Men da forfatterne Helle Merete Brix, Torben Hansen og Lars Hedegaard påviste, at udviklingen havde noget at gøre med islam, blev advarslerne undsagt af den politisk korrekte elite. Derfor gennemlever vi nu bogens dystre forudsigelser trin for trin i stedet for at have forebygget og måske helt undgået denne udvikling. Læs bogen inden den bliver fjernet fra bibliotekerne for at beskrive det, som alle kan se. MICHAEL THESTRUP, CAND. MERC., BRØNSHØJ.

Det er slut med at spille teater i Rialtobygningens historiske, snart 100 år gamle lokaler i Smallegade på Frederiksberg.Fra 1. september står den på fadølshaner og irsk folkemusik, når indehaveren af pub-kæden The Old Irish Pub, Kristian Blak, overtager lejemålet.Det oplyser ejendomsselskabet Newsec Datea A/ S.Rialto har ført en omskiftelig tilværelse, siden bygningen blev opført i 1924. De første mange år fungerede stedet som biograf, fra 1981 som teater under forskellig ledelse, bl. a.af Ebbe Langberg og Flemming Enevold, og med en perlerække af kendte danske skuespillere på scenen.De seneste otte år fungerede Rialto som anneksscene for Nørrebro Teater, inden Det Københavnske Teaterfællesskab, KbhT, i begyndelsen af 2016 besluttede at opsige lejemålet som konsekvens af regeringens sparekrav.Siden er der udfoldet store bestræbelser for at bevare Rialto som teater. Bl. a. ønskede et samarbejde mellem ti egnsteatre og små storbyteatre fra Jylland, Fyn og Sjælland at overtage Rialto og gøre teatret til en »præsenterbakke« for det bedste teater fra provinsen, bl. a. i forbindelse med teaterfestivalen Cph: Stage.De planer må nu skrinlægges - i hvert fald på den fashionable Frederiksberg-adresse.»Det var da en nedslående nyhed. Pubber kan selvfølgelig også være hjemsted for i hvert fald irsk folkemusik, men det var nok ikke lige den form for kultur, vi havde håbet på,« siger teaterdirektør Jakob Bjerregaard Engmann fra Baggård Teatret i Svendborg, da Berlingske overbringer ham nyheden.»Vi havde en dialog med Frederiksberg Kommune, men vi har ikke hørt nyt i sagen siden før sommerferien,« siger han.»Vi har måttet erkende, at vi ikke kunne matche den nye husleje, der var næsten fordoblet, i forhold til hvad Nørrebro Teater betalte. Derfor var vi nødt til at arbejde politisk på det, men det har så ikke ført til noget,« konkluderer Jakob Bjerregaard Engmann og understreger, at behovet for en scene, hvor provinsteatrene kan profilere sig i København, fortsat eksisterer.På Frederiksberg Rådhus ærgrer viceborgmester og formand for kulturudvalget Morten Jung (R) sig ligeledes. Han mener imidlertid ikke, at det er Frederiksberg Kommunes ansvar at holde liv i et teater, der hidtil har været under Det Københavnske Teaterfællesskab.»Personligt havde jeg gerne set, at der fortsat var teater i Rialto. Men jeg mener, at det alene kan tilskrives, at KbhT på trods af sit formål om at udbrede teatret i København har gjort det stik modsatte.« I KbhT vidste man godt, at der var en risiko for, at Rialto ikke kunne fortsætte som teater, da man i starten af 2016 besluttede at opsige lejemålet.»Vi havde da håbet, at andre ville føre teatret videre, og der var jo også nogle inde i billedet på et tidspunkt. Men det er klart, at der var en risiko,« siger bestyrelsesformand Lisbeth Lollike.»Men vi var blevet pålagt nogle besparelser, og det var en prioritering, som også skal ses i sammenhæng med fusionen af Republique og Østre Gasværk. Havde vi ikke valgt at lukke Rialto, var det blevet et andet teater, vi måtte lukke.« Teaterdirektør Mette Wolf, Nørrebro Teater, blev Rialtos sidste teaterchef. Hun kan godt forstå KbhTs disposition på baggrund af de besparelser, man var blevet pålagt.»Men det er da helt vildt ærgerligt, ikke bare for Nørrebro Teater, men for dansk teater i det hele taget, at vi mister så lækkert et teaterrum,« siger hun.»Men de (The Old Irish Pub, red.) får et sted med mange gode historier og en god karma.Så må vi håbe, at de får noget godt ud af det,« siger hun.Ifølge udlejningschef Michaela Rovang Thomsen fra Newsec Datea A/ S havde man også her gerne set Rialto fortsætte som teater.»Men vi har ikke fået henvendelser fra nogen teatre, og derfor er vi glade for den aktuelle løsning, hvor teatret så vidt muligt bliver bevaret, som det er - bortset fra at der skal være nogle flere toiletter,« siger hun.The Old Irish Pub har forretninger over hele landet. Rialto bliver nr. 25 i rækken og bliver med sine 973 kvadratmeter den største pub i koncernen.»Det er jo nogle fantastiske lokaler, som vi gerne vil bevare og udnytte så godt som muligt,« siger PR-chef Kasper Toft Jørgensen.Han lover således, at der ikke bliver rørt ved selve teatersalen, der skal danne ramme om koncerter og andre former for underholdning hver fredag og lørdag, ligesom der også bliver forskellige kulturelle aktiviteter i ugens løb.Han forventer, at pubben åbner i løbet af september eller oktober.tmp@berlingske.dk »Det var nok ikke lige den form for kultur, vi havde håbet på.« Jakob Bjerregaard Engmann, direktør for Baggård Teatret.
Den næsten 100 år gamle Rialto-teaterbygning på Frede riks berg skal nu huse The Old Irish Pub. »Dødærger ligt« lyder det fra både teaterfolk og Frederiks bergs vice -borg mester.
Der gennemføres bekymringssamtaler med alle unge under 18 år, der er i risiko for rekruttering til bander«. Sådan lyder et af de ti nye tiltag, der tages i brug, når Københavns Kommune i samarbejde med SSP og Københavns Politi fremover bekæmper de bandekriminelle miljøer på og omkring Nørrebro.De ti tiltag er en del af en såkaldt Udmøntningsplan, som Økonomiudvalget med overborgmester Frank Jensen i spidsen har vedtaget.En plan, Jakob Næsager fra Det Konservative Folkeparti ikke giver meget for.»Jeg er ikke synderligt imponeret. Bandekrigen stopper altså ikke, fordi man holder bekymringssamtaler og temamøder. Det får jo ikke bandemedlemmer til at tænke: ' Nej, uha da, nu må vi hellere stoppe'. Det gør det altså ikke,« siger Jakob Næsager.Han er fortørnet over, at Frank Jensen ikke handler og griber ind over for de bandemedlemmer, der laver kriminalitet og affyrer skud i de københavnske gader, som det senest er sket på Amager. Der skal handling til, og dét gennem anvendelse af magtmidler og hårdt pres på de kriminelle.»Jeg har foreslået en række konkrete tiltag.Det er, at vi permanent lukker Folkets Hus, som Loyal to Familia bruger som klubhus. Det er, at vi meddeler boligselskaberne, at der ikke kommer flere penge til dem, hvis de ikke samarbejder om at få bandemedlemmer ud af boligerne, ligesom man gør det i Aarhus og Odense.Og det er, at vi forhindrer bandemedlemmer, der kommer ud af fængsel, i at vende tilbage til Nørrebro, fordi man på nuværende tidspunkt ikke kan give tilhold mod at færdes på et område, hvor man selv bor,« siger han.Alle Næsagers forslag afvistSamtidig ønsker Jakob Næsager, at politiet bliver pålagt at udføre langt flere visitationer af bandemedlemmerne. Formålet er at stresse dem ved, at de hele tiden bliver mødt af en politibetjent, der undersøger dem fra top til tå.»Jeg kan forstå, at politiet har foretaget omkring 500 visitationer. Men i og med at der er skyderier flere gange om ugen, må de altså visitere langt flere. De skal visitere dem så ofte, de overhovedet kan. Det skal bandemedlemmerne nok blive trætte af. Vi må stresse dem ud af Nørrebro,« siger han.Ingen af de forslag, Jakob Næsager har fremsat for Økonomiudvalget, er blevet taget op.Ifølge Jakob Næsager skyldes det, at »Frank Jensen er en blød mand, der vil være venner med alle«, hvorfor han ikke er parat til at bruge hårde metoder.»Det her kan være udmærket på den lange bane, men det stopper altså ikke bandekrigen.Det er fint at oplyse og forebygge, og det holder nok også nogle enkelte væk. Men når banderne er ude og rekruttere på gaden, tænker de her unge nok ikke lige, at: ' Nå, det skal jeg ikke, for der er da også lige dét der temamøde, jeg skal til'. Vi står med et akut problem lige nu om at få brudt bandernes magt på Nørrebro.Det løser vi ikke med langsigtede planer,« siger han.Men du har selv stemt for den her plan? »Ja, for det er da nogle fine planer på den lange bane. Det, jeg kritiserer, er, at Frank Jensen ikke vil gøre noget på den korte bane. Det er flot spin af Frank Jensen, fordi det fjerner fokus fra sagens kerne. Det må jeg give ham,« siger Jakob Næsager.Det har ikke været muligt at få en kommentar fra Frank Jensen.kasl@berlingske.dk 
Efter atKøbenhavns Kommune har vedtaget den såkaldte udmøntningsplan mod bandekriminalitet, rejser Jakob Næsager (K) nu hård kritik mod overborgmesteren.
Hvis det er konventioner, der er skyld i, at bandelederen for LTF ikke kan udvises til Pakistan, selv om han har en dom for døds-vold og er dømt til udvisning, så må konventionerne ændres.At bandelederen er født og opvokset i Danmark og ikke har familie i Pakistan, kan ikke blive danskernes problem. Han har pakistansk statsborgerskab, så hvad er problemet? Han skal sendes til Pakistan, og det kan kun gå for langsomt.Manden er leder af en bande, der ernærer sig ved kriminalitet. Han er sikkert også på overførselsindkomst, og den kunne man så starte med at tage fra ham. Hvor længe skal borgerne på Nørrebro i København finde sig i den bandes skyderier? Det er på tide, politikerne får fingeren ud og kommer i gang med at stoppe disse unge mænd, der tilsyneladende er uden for pædagogisk rækkevidde.Hvis de fik undersøgt deres hoveder, ville man opdage, at der er et hulrum, hvor deres hjerner skulle være. Det er på tide, at der bliver lavet en konvention, som beskytter lovlydige borgere mod disse voldspsykopater Jørgen Hejlskov Dr. Sofiesvej 66 Roskilde.

Jeg er borger i København, og jeg undrer mig ikke over udviklingen i vor by eller andre lignende steder, når politikerne maltrakterer byen med konstant at bygge nye lukkede boligkvarterer, og lukke veje, hvor biler og andre trafikanter ikke naturligt passerer igennem.Det bliver nemt for bander og lokale lyssky elementer at gemme sig og se, om der bliver holdt øje med dem. Endvidere opstår der let ejerfornemmelser hos dem, der bor i området.Luk op for trafikken, også på lukkede veje, f. eks. Nørrebro, så banderne ikke kan gemme sig og politi og borgere bevæge sig frit og naturligt i områderne. Det vil hjælpe fra dag ét. Men visse politikere er så forblindet af had til bilisme, at der desværre nok her tales for døve øren. Fundamentalisme har mange ansigter. SØREN JENSEN, KØBENHAVN.

Justitsminister Søren Pape Poulsen (K) vil forbyde banden Loyal to Familia.Derfor beder justitsministeren nu Rigsadvokaten om inden for den næste måned at undersøge, hvorvidt banden kan opløses ved lov.Det skriver DR Nyheder.»Jeg har bedt Rigspolitiet og Rigsadvokaten om at undersøge, hvorvidt der er grundlag for at rejse en sag for at gøre Loyal to Familia ulovlig,« siger Søren Pape Poulsen.Skal bevise kriminelt formålPolitiet og anklagemyndigheden vurderede i 2010, at foreninger, herunder bander, kun kan opløses, hvis det er bevist, at de har til formål at være voldelige eller udføre kriminalitet.Loyal to Familia har de seneste måneder skabt uro i både København og Aarhus. Politiet mistænker folk med relation til banden for at stå bag en lang række skyderier.Senest har Københavns Politi meddelt, at Loyal to Familia ligger i voldelig konflikt med personer fra området i det almene boligbyggeri Mjølnerparken på Nørrebro i København og den københavnske vestegn./Ritzau/

' Det er bydende nødvendigt, at vi politikere får det sande billede fra Rigspolitiet og ikke et skønmaleri', siger Jakob Ellemann-Jensen fra Venstre.Vi er mange tusind, der bor i København, og mig bekendt ved de fleste, at de skal passe på i Tingbjerg, Nordvest og Nørrebro, de eneste, der ikke ved det, er åbenbart Venstre. BMW'er som standard med mørke tonede ruder kører totalt hensynsløst, og ofte får man en finger efterfulgt af en skraldlatter med, hvis man hopper ind på fortovet igen fra fodgængerovergangen, når bilen drøner forbi.Det er dagligdagen her, Jacob Ellemann, og det behøver en overordnet fra Rigspolitiet ikke fortælle os.Prøv at blande dig med vælgerne, jeg ved, der er mange i hovedstaden, der stemmer Venstre, men skal du have fortalt alting af andre, før du vil gøre noget for vælgerne, er det sørgeligt.Kim Hansen Herlev.

'' Arbejdsmæssigt lader jeg mig aldrig påvirke, og det vil jeg aldrig have skal ske. Men når vi taler om det private, er der mange ting, jeg ikke gør. Helt lavpraktisk fandt jeg for nylig en trøje på nettet og undersøgte, hvor jeg kunne købe den. Det kunne man så på kanten af Nørrebro, og så måtte jeg konkludere, at jeg nok måtte leve uden den trøje. () Det gør mig trist, at der er områder, hvor jeg ikke kan færdes, i mit eget land. Det gør mig simpelthen trist. () Jeg tænker i hvert fald, at det er en stor omkostning. Jeg tænker ofte, at det er den næsthøjeste pris, jeg betaler. Den højeste pris er den, man risikerer at betale, hvis PET ikke er her. Den næsthøjeste pris er, når du mister din frihed. Og det gør man, men jeg fortryder ikke et sekund.« Inger Støjberg, Udlændinge-og integrationsminister (V), om at leve med trusler og have følgeskab af livvagter døgnet rundt, til Berlingske. 

Den muslimske friskole Iqra Privatskole på Nørrebro i København står til at miste sit statstilskud, der sidste år var på 21,7 millioner kroner.Det skriver BT og Berlingske.I et brev fra Styrelsen for Undervisning og Kvalitet til skolen lyder det, at " styrelsen tilbageholder Iqra Privatskoles tilskud for januar 2018".Det fremgår også, at styrelsen har tænkt sig " at lade Iqra Privatskoles tilskud bortfalde i sin helhed". I november blev den tidligere bestyrelse væltet på en generalforsamling.Siden har personer fra den afgående bestyrelse beskyldt den nye bestyrelse for at være styret af Hizb ut-Tahrir, hvilket har været beskrevet i Berlingske og BT. I begyndelsen af december kunne BT afdække, at den konstituerede skoleleder Ahmed Salale har spredt videoer fra Hizb ut-Tahrir i forskellige grupper på Facebook./Ritzau/
kort nyt.
Stor og kompleks viden i et ganske småt format. Det er udgangspunktet for Aarhus Universitetsforlags bogserie " Tænkepauser", der på tirsdag kan fejre at have trykt en million bøger. Hver måned udkommer en bog i serien på kun 60 sider, hvori forskere fra universitetet koger deres forskning ned til lige over 50 sider og formidler deres viden om et bredt spænd af emner - fra " Gud" til " Sex" og " Frihed" til " Myrer". Tænkepauser udkom for første gang i 2013 med Hans-Jørgen Schanz' Tænkepause " Frihed" og bliver på Nørrebro Teater i København opført og fortolket hver måned i " Tænkepauser Live". Når Tænkepause nummer en million på tirsdag ruller af samlebåndet i JVM Bogbinderi i Kolding, vil forskningsminister Søren Pind (V) og universitetets rektor Brian Bech Nielsen stå klar til at modtage bogen og sige et par ord. Også den bedst sælgende forfatter, Anne Marie Pahuus, der har skrevet Tænkepausen " Kærlighed", der er solgt i 28.400 eksemplarer, og Simona Zetterberg Gjerlevsen, der er forfatter til bogen, der rammer millionen, " Fiktion", vil være til stede. Selvom " Fiktion" trykkes nu, udkommer den først i begyndelsen af februar. 
kort nyt.
Bestyrelsen for Reden Aarhus har ansat Anders Sørensen som ny leder af Reden Aarhus pr. 15. august 2017. Han har siden 2006 varetaget forskellige lederstillinger i den frivillige sociale organisation WeShelter, tidligere Missionen blandt Hjemløse. Han har således haftansvaret for organisationens socialpsykiatriske aktiviteter og det opsøgende arbejde i København.Anders Sørensen har gennem sit arbejde stået for at udvikle og ekspandere arbejdet i WeShelter og har stået i spidsen for at starte et tilbud til unge hjemløse - ungeherberget RG60 på Nørrebro.Han har også haften væsentlig andel i udviklingen af samarbejdet mellem de Diakonale Organisationer i København (DOK) samt mellem Københavns Kommune og DOK.Anders Sørensen har en kandidatuddannelse i samfundsfag og administration fra Aalborg Universitet. Han afløser Joan Hougaard, som efter 17 år som leder af Reden Aarhus, går på pension.

I dag fredag den 19. maj klokken 17 i Solidaritetshuset, det farverige hus i Griffenfeldsgade 41 på Nørrebro i København, byder Internationalt Forums Mellemøstgruppe på et par timers solidaritetsarrangement med Palæstina. Overskriften er: " Al Nakba 1948 - zionistisk kolonisering og etnisk udrensning af palæstinenserne".Først hører du et kort oplæg om Al Nakba (Katastrofen) i 1948, hvor staten Israel blev oprettet på palæstinensisk jord, og den zionistiske bevægelse med vold fordrev 750.000 palæstinensere og udslettede halvdelen af de palæstinensiske landsbyer.Herefter vises en 61 minutters film af Maryse Gargour fra 2008: " The Land Speaks Arabic". Gennem interviews med palæstinensere, zionistiske ledere og historikere dokumenteres, at den zionistiske bevægelses fordrivelse af palæstinenserne i 1948 ikke var ' et tilfælde', men var en nøje planlagt handling.Efter filmen er der tid til spørgsmål og debat.Kaffe, the og kage kan købes til solidaritetspriser.
SOLIDARITET MED PALÆSTINA Internationalt Forums Mellemøstgruppe indbyder til oplæg og film.
»Der er skam også plads til revolutionsromantikere, der drømmer om at ophæve den private ejendomsret. Men...« A: Frank Jensen, overborgmester, om Nørrebro B: Pernille Skipper, Enhedslisten, om Enhedlisten C: Camilla Plum, bondekone, om butikstyveri i sin gårdbutik»Jeg håber virkelig ikke, at Haagerup har tabt en magtkamp til populisterne i DR« A: David Trads, David Trads Management B: Naser Khader, konservativ medieordfører C: Sørine Gotfredsen, præst»Og der er Politiken jo alligevel den avis, der har mest hold i sig. Altså bortset fra Information« A: Torben Tranæs, forskningsdirektør, SFI B: Jørgen Leth, forfatter C: Eva Secher Mathiasen, formand, Dansk Psykologforening»En af de store forcer i mit liv er, at jeg er så dårlig til at huske fiaskoer« A: Søren Schriver, fratrædende direktør, Hummel B: Bettina Jensen, fratrædende afdelingschef, Rigspolitiet C: Ulrik Haagerup, fratrædende nyhedsdirektør, DR.

På et møde mandag aften har personer fra Nørrebro-banderne Loyal To Familia og Brothas aftalt at lægge deres konflikt på hylden.Det oplyser den ene part i konflikten samt kilder uden tilknytning til bandemiljøet til DR Nyheder.Ifølge DR Nyheders oplysninger går aftalen ud på, at de to grupperinger holder sig ude af det, de betragter som hinandens områder, og at de ikke skyder på hinanden.Siden foråret, da konflikten brød ud i lys lue, har der været 38 skudepisoder i Københavns gader. 25 personer er ramt af skud, og tre er blevet dræbt.Flere personer fra den ene af de to kriminelle grupper er i udlandet.Men mandag var der ifølge DR Nyheders oplysninger telefonisk kontakt til disse bandemedlemmer, og derfor kunne man på blive enige om at stoppe striden.Ifølge DR Nyheder er nogle bandemeldemmer - bl. a. nogle, der sidder fængslet - utilfredse med fredsaftalen, der altså kan være skrøbelig/ ritzau/.

' Der var en gang, hvor børnene flokkedes på de grønne områder, og larm og støj fik de ældre på Søstjernevej i Sønderborg til at hænge ud af vinduerne.- Kan vi så få noget ro, unger, blev der råbt.Det var dengang, hvor beboerne fra de mange boligblokke i 70' er-byggeriet mødtes en gang om ugen til fælles bankospil. Om sommeren var der gang i fællesgrillen.Arbejderfamilier stod i kø for at få en lejlighed.Men sådan er det ikke længere, selv om der stadig er mange børn.' Sådan skriver Ekstra Bladet i sin indledning på en reportage fra Sønderborg.Den viser med al sin tydelighed, at vi har holdt døren åben for alt for mange, hvoraf alt for mange ingen interesse har for Danmark.Danmark er bare et sted, de skal opholde sig, så de hver måned kan få deres bistandshjælp.I øjeblikket flyver kuglerne om ørerne på folk på Nørrebro, og ganske sagesløse mennesker er i fare for at blive ramt. Alligevel siger prognoserne, at de selvsamme partier, som har skabt problemerne, står til genvalg 21. november.Det er så sandt: Alle ønsker forbedringer, ingen ønsker ændringer.Morten Dreyer Ålegårdsvænget 27 Dragør.

Da politidirektør Anne Tønnes tonede frem i medierne fredag formiddag kl.10 for at svare på spørgsmål om endnu et bandeskyderi, var det med fattet mine, men uden meget nyt under solen til at mane københavnernes bekymringer i jorden.Tønnes har sat sig i direktørstolen hos Københavns Politi i en svær tid, hvor banderne optager en stor del af politiets tid og ressourcer i hovedstaden. Fredag tog Tønnes selv mikrofonen for at sætte ord på politiets arbejde i bandekonflikten, der i denne uge har krævet to liv. Først blev en 30-årig mand dræbt tirsdag aften, da han og to andre mænd blev beskudt på Tagensvej på Nørrebro, og fredag døde en 20-årig mand, efter at han natten til fredag blev ramt af skud i Tingbjerg i det nordvestlige København, mens han sad i sin bil.»Det siger selv, at når jeg står her, så er det for at fortælle københavnerne, at vi sætter massivt ind med henblik på at sikre trygheden for borgerne. Både i Nordvest, på Nørrebro og i det hele taget i København,« sagde politidirektøren ved politiets pressemøde.Skyderiet natten til fredag var, ifølge Berlingskes opgørelse, nummer 42 i rækken siden juni i år, hvor banderne Loyal to Familia (LTF) og Brothas har ligget i åben krig.Krigen er blevet en politisk varm kartoffel, for hvem har ansvaret for at stoppe konflikten? Selv om både politi og politikere naturligt skyder skylden for bandekrigen på banderne selv, lægger politikere ikke skjul på, at det i første omgang er en politimæssig opgave at stoppe skyderierne og bandernes hærgen.Og dermed er det politidirektør Anne Tønnes' ansvar.Tønnes blev konstitueret som politidirektør i København 1. april i år. Fra 1. juni tiltrådte hun stillingen permanent, og blev dermed kørt i stilling som politiets spydspids og ansigt udadtil.En arv hun skal løfte fra tidligere politidirektør Thorkild Fogde.Skræddersyet CVAnne Barbara Sidenius Tønnes, som hendes fulde navn lyder, kan dårligt betegnes som et kendt ansigt udadtil i den brede offentlighed.I løbet af hendes få måneder i direktørstolen har hun heller ikke haft mange optrædener i medierne.Men hun har et CV, som er skræddersyet til en stilling som politidirektør. Ingen titler stikker ud. Cand. jur. fra Århus Universitet, dimitteret i 1988. Samme år bliver hun ansat som fuldmægtig i Registertilsynet indtil 1990, hvorefter hun bliver ansat i Justitsministeriet indtil 2005 i en periode, hvor hun bestrider både stillinger som konsulent og kontorchef.Derefter blev hun konstitueret politimester i godt et år hos Holbæk Politi, hvorefter hun blev vicepolitidirektør hos Midt-og Vestsjællands Politi fra 2007 til 2012. Derefter en tur forbi Rigspolitiet i knap et år, før hun blev vicepolitidirektør hos Københavns Politi.Siden hun kom til politiet, har hun skullet bokse med betjente, der savner flere ressourcer, og med banderne i gaderne. Til de første har hun understreget, at der er ressourcer nok, i hvert fald til at løse bandekonflikten. Til de næste har hun i et af sine få interviews understreget sin vilje til at handle: »Politiet har et meget stort ansvar for at få det stoppet. Det er også derfor, vi har sat massivt ind,« sagde hun til Berlingske 19. august.Effekten svær at seI hendes tid er en række forskellige tiltag sat i gang for at stække banderne, herunder flere patruljer, mobile politistationer, helikoptere, overvågningsfly og visitationszoner, som er blevet forlænget ad flere omgange.»I forbindelse med indsatsen har vi fået fængslet over 60 bandemedlemmer. Vi er til stede 24/ 7 på Nørrebro, og vi helmer ikke, før normalbilledet er tilbage i København,« sagde politidirektøren fredag ifølge Ritzau.På trods af tiltagene kan det være svært at se effekten, da bandekonflikten fortsat kræver skudofre og senest også liv.»Det er vanskeligt, fordi skyderierne foregår meget abrupt. De kommer på en knallert, trækker en pistol frem, skyder og kører væk.Så der skal noget benhårdt efterforskningsarbejde til efterfølgende,« sagde Anne Tønnes til Berlingske.Hun er gift med John Amund Tønnes, der er direktør i Nordisk Film Biografer. Sammen har de tre børn. I interviewet med Berlingske 19. august satte Anne Tønnes ord på, hvordan bandekrigen påvirker hende både i arbejdet og privat.»Jeg har tre børn i den aldersgruppe, som færdes i nattelivet og på Nørrebro og nej, det advarer jeg dem ikke imod,« sagde hun og forsikrede om, at det at få stoppet bandekrigen er politiets »førsteprioritet«.davh@berlingske.dk Fakta:  BLÅ BOG Politidirektør Anne Barbara Sidenius TønnesFødt 9. oktober 1963 Cand. jur. fra Aarhus Universitet 1988 Karriere: 2017: Politidirektør, Københavns Politi 2015: Politidirektør, Midt-og Vestsjællands Politi 2013: Vicepolitidirektør, Københavns Politi 2012: Strategisk projektleder, Rigspolitiet 2007: Vicepolitidirektør/ stabschef, Midt-og Vestsjællands Politi 2005: Konstitueret politimester, Holbæk Politikreds 2001: Kontorchef, Justitsministeriets departement 1998: Konsulent, Justitsministeriets departement 1998: Fuldmægtig, Justitsministeriets departement 1988: Fuldmægtig i Registertilsynet Kilde: Politi.dk.
Anne Tønnes er en kvinde med et næsten præfabrikeret CV, der sigter mod en absolut topstilling i politiet. Men hun er blevet politidirektør i København i en tid, hvor skuddene sidder løst hos rivaliserende bander.
Efter to-tre årtiers masseindvandring fra fortrinsvis muslimske lande trues tegnere, mediehuse og ytringsfrihedsforkæmpere. Gågader barrikaderes.Festivaler og jøder politibeskyttes.Prideoptog stenes væk fra Nørrebro. Voldtægter boomer.Tvangsægteskaber og kvindelig kønslemlæstelse florerer.Danske soldater optræder kun med fornavn på tv. Forsvarets Efterretningstjeneste uddanner sprogofficerer i arabisk. Parallelsamfund skyder frem. Terrorberedskabet styrkes. Grænsebevogtning etableres. Brune boligområder, børnehaver, folkeskoler og gymnasier fravælges. Indvandrerbyrden stiger, sammenhængskraften eroderes, og velfærdssamfundet udpines af et skarpt stigende antal tunge nettonydere.Frugten, som sættes i Danmark, adskiller sig ikke væsentligt fra det samme træs frugt i den muslimske verden og i andre muslimske samfund i Vesten. Gammeldanskerne må derfor spørge sig selv: Hvem bærer ansvaret for, at indvandringen var en "berigende nødvendighed", lige indtil problemet ikke længere kunne løses? Ganske som med værnemagerne efter Anden Verdenskrig peger pilen på dem, som profiterede karrieremæssigt, økonomisk og politisk ved at gøre det forkerte og bevidst forhindrede andre i at gøre det rigtige. Måtte eftertiden dømme dem derefter.

To mænd på 23 og 29 år er tirsdag aften blevet anholdt i forbindelse med et skyderi på Østerbro i København i går aftes.»Om det er dem, der har skudt eller ej, kan jeg ikke sige, men de kommer kørende i den bil, som der er blevet skudt fra,« siger vagtchef Henrik Stormer fra Københavns Politi.Politiet fik alarmen om skyderiet i Rovsinggade tirsdag klokken 18.09.»Der er affyret flere skud fra en bil, som derefter kørte fra stedet,« fortalte Henrik Stormer tidligere på aftenen.Ved skyderiet blev en 26-årig mand ramt i benet, men han er uden for livsfare.Seks minutter efter, at politiet fik meldingen om skyderiet, blev bilen, der blev skudt fra, klokken 18.15 standset i Mjølnerparken på ydre Nørrebro.De to mænd i bilen blev anholdt, men ifølge vagtchefen har man ikke fundet våbnet i bilen.Han kan ikke sige, om skyderiet er sket i forbindelse med en konflikt i bandemiljøet./Ritzau/

Navnet er ligeså besværligt som retten. Det kommer af okonomi, der betyder ' hvad du kan lide' og yaki, som betyder ' grill', og den japanske kålpandekage fås i et væld af varianter. I København skal du imidlertid stadig lede langt efter okonomiyaki, der så vidt vides kun fås på Issa i Sankt Jørgens Allé på Vesterbro og hos Kuma på Jagtvej på Nørrebro. Men den er en omvej værd!.KatsuobushiFinthøvlet, røget og fermenteret bonito-fisk.Japansk mayonnaiseIndeholder mere æggeblomme, færre æggehvider, riseddike i stedet for almindelig eddike og så et strejf af det tredje krydderi.Syltede grøntsager- for eksempel fintskårne gulerødder.Otafuku/okonomiyaki-sauceMørk sauce der minder lidt om Worchestersauce.Revet nagaimoJapansk bjergkartoffel, også kaldet kinesisk yam, er en besynderlig aflang rodknold.Køn er den ikke med sine mørkebrune prikker og stride hår, men når man river den, bliver teksturen slimet, og det er godt som bindemiddel i en okonomiyaki.

København Open i skoleskak blev en stor succes. Den var arrangeret af Københavns Skoleskak og Skak for sjov, som tilsammen sørgede for, at 500 børn, unge og voksne fik en god skakdag på Frederiksberg Rådhus i slutningen af april. 25 turneringsledere og hjælpere var i gang for at få dagen til at klappe perfekt. Den kun 10-årige Lukas Iskos vandt topgruppen med 6,5 af 7. Undervejs besejrede han sin værste konkurrent og klubkammerat fra Nørrebro Skakklub med en klassisk kombination:Hvid trækker Lukas Iskos - Hannibal Jaques 1.e4 e5 2.Sf3 Sc6 3.Lc4 Lc5 4.c3 Sf6 5.d4 exd4 6.cxd4 Lb4+ 7.Ld2 Lxd2+ 8.Sbxd2 d5 9.exd5 Sxd5 10.De2+ Le6 11.0-0 0-0 12.Sb3 Sf4 13.Dc2 Lxc4 14.Dxc4 Df6 15.d5 Se5 16.Sxe5 Dxe5 17.Tfe1 Dd6 18.Sd4 Sxd5?? 19.Sf5 Dd7 Diagramstillingen 20.Dxd5?! Vinder en officer, men 20.Dg4! vinder sorts dronning! 20...Dxd5 21.Se7+ Kh8 22.Sxd5 c6 23.Sc3 Tae8 24.Txe8 Txe8 Og hvid vandt 1-0skak@jppol.dk 

Det er lige skrapt nok. 2. marts kan man læse, hvordan justitsminister Søren Pape Poulsen er forarget over demonstranterne på Nørrebro: »De tror de kan opføre sig, som de vil,« er han citeret for.Samme dag er det imidlertid justitsministeren selv, der tror, at han kan opføre sig, som han vil.EU-Domstolen har i december dømt statens tele-logning ulovlig - den logning som gør, at staten ved alt om, hvor vi færdes, hvem vi SMS'er og mailer med, og hvilke websider, vi besøger på internettet.Men det generer ikke en magtfuldkommen minister, som synes, at man sagtens kan vente et års tid med at gøre noget ved det.»Vi fortsætter med den logning, vi har i dag, indtil vi har en ny lov på plads,« lyder det fra ministeren.Og det haster altså ikke.Det er åbenbart kun befolkningen, der skal følge loven. Staten gør, som det passer den. HENRIK STØRNER, RAUNSTRUPVEJ 13, 2720 VANLØSE.

60 Charlotte Grønlykke Restauratør, kogebogsforfatter, Kbh.Charlotte Grønlykke er oprindelig uddannet korrespondent med spansk som område, men det er som restauratør, kogebogsforfatter og kok, hun er blevet kendt, og her har hun kunnet trække på sit kendskab til Spanien. Efter dels at have arbejdet som projektleder på Daghøjskolen på Nørrebro, dels gået ud som kogekone i en årrække, blev hun i 1994 ansat til at lede restauranten på Kulturby 96' s flagskib ' M/F Kronborg'. I 1997 gik hun i land og etablerede Øbro Spisehus, som i et lille tiår var et velbesøgt landkøkken - midt i byen. Her introduceredes gæsterne for tapas og rustikke simreretter fra det meste af Europa, som alle straks tog til sig.Siden 2005 har Charlotte Grønlykke været leder af køkkenet på Johan Borups Højskole ved Holmens Kanal, hvor elevernes smagsløg og nysgerrighed til stadighed bliver udfordret.Undervejs har hun delt opskrifter og gode madtips i en stribe kogebøger, ' Aftensmad fra gryde til favn', ' Julefrokostbogen' sammen med sin kollega, Lotte Nielsen, og senest ' Tilbehør', som er lavet sammen med datteren Ida.

Sidste onsdag modtog arkitektvirksomheden SLAs grundlægger og designdirektør Stig L. Andersson på vegne af SLA, Københavns Universitet og Bygningsstyrelsen Scandinavian Green Roof Award, der hvert år præmierer det bedste og mest bæredygtige grønne tag i Skandinavien. Det oplyser SLA.Hæderen tildeles for det grønne tag, som SLA har designet til Københavns Universitets nye vartegn, Mærsk Tårnet.Det 5.000 kvm store grønne tag er en del af en ny type moderne campuspark, der understøtter det gode studieliv og giver en lang række sociale løft til byen.»Det grønne tag er designet med en høj grad af vild natur, der ved hjælp af tjørnebuske, natureng og egetræer genetablerer Københavns gamle offentlige græsningsfælled, der frem til 1840erne strakte sig helt ind til Skt.Hans Torv. Derudover er tilført en række eksotiske træarter som en hilsen til det multikulturelle Nørrebro,« oplyses det.

Indrømmet, jeg har ikke fulgt med i »Vild med dans«, så da Dak blev nævnt som bud på ugens interview, anede jeg ikke, hvem der blev talt om. Det gør jeg nu. Sarah Skarum har mødt den 31-årige michelinkok og fortæller i dag hendes historie - en historie, som er svær ikke at blive grebet af. Sin tidlige barndom levede Dak Wichangoen med sin store familie i en landsby i det nordøstlige Thailand og kom som syv-årig til Djeld i Vestjylland. I dag styrer hun køkkenet på michelinrestauranten Kiin Kiin på Nørrebro i København.Interviewet med vestjyden, som hun kalder sig selv, er en stærk historie, idet det ikke bare er fortællingen om en sej og arbejdsom kvinde, men også fortællingen om vellykket integration. Hvilket Dak takker sin mor for, fordi moren insisterede på, at hendes to børn skulle integreres i det danske samfund samtidig med, at hun påmindede dem om deres thailandske ophav. God læselyst.

Det er totalt undergravende for vores demokrati, hvis en imam ustraffet kan opfordre til drab, sådan som det angiveligt er sket i en moské på Nørrebro i København.Her har imam Mundhir Abdallah holdt en prædiken, der efter Det Jødiske Samfunds opfattelse er en direkte opfordring til drab på jøder. Imamen er nu meldt til politiet.Det er ganske enkelt horribelt og uacceptabelt, at ekstremister igen og igen kan slippe ustraffet fra at undergrave vores frie samfund og true minoriteter med forfølgelse og død. Regeringen har set for passivt til i forhold til de ekstreme imamer, som vi også kender fra Grimhøj-moskeen i Aarhus.Islam har en mørk side, og derfor har vi i Dansk Folkeparti i årevis krævet en hård og konsekvent linje over for ekstremisterne i det muslimske samfund. Det er på tide, der sker noget - ellers vil de ekstreme islamister få mere blod på tanden.Peter Skaarup, gruppeformand for Dansk Folkeparti.

København Open i skoleskak blev en stor succes. Den var arrangeret af Københavns Skoleskak og Skak for sjov, som tilsammen sørgede for, at 500 børn, unge og voksne fik en god dag på Frederiksberg Rådhus. 10-årige Lukas Iskos vandt topgruppen med 6,5 af 7. Undervejs besejrede han sin værste konkurrent og klubkammerat fra Nørrebro Skakklub med en klassisk kombination: Hvid trækker Lukas Iskos -Hannibal Jaques 1. e4 e5 2. Sf3 Sc6 3. Lc4 Lc5 4. c3 Sf6 5. d4 exd4 6. cxd4 Lb4+ 7. Ld2 Lxd2+ 8. Sbxd2 d5 9. exd5 Sxd5 10. De2+ Le6 11.0- 0 0- 0 12. Sb3 Sf4 13. Dc2 Lxc4 14. Dxc4 Df6 15. d5 Se5 16. Sxe5 Dxe5 17. Tfe1 Dd6 18. Sd4 Sxd5?? 19. Sf5 Dd7 Diagramstillingen 20. Dxd5?! Vinder, men 20. Dg4! vinder dronningen! 20... Dxd5 21. Se7+ Kh8 22. Sxd5 c6 23. Sc3 Tae8 24. Txe8 Txe8 Og hvid vandt senere. 1- 0 SUNE skak@jppol.dk 

Oven på de voldsomme demonstrationer på Nørrebro i København er det nødvendigt at kræve politik ud af det offentlige rum.For politik har et helt åbenbart volds-og radikaliseringspotentiale, som samfundet er nødt til at beskytte sig imod.Det bør muligvis også overvejes at forbyde politiske diskussioner på gymnasier og studiesteder.Disse undervisningssteder er jo sat i verden for at beskæftige sig med viden og uddannelse og ikke med personlige holdninger og følelser.Politik kan man jo stadig beskæftige sig med i de dertil indrettede huse - Christiansborg og diverse rådhuse - men det bør være noget, almindelige borgere kan beskytte sig imod.Det er naturligvis beklageligt, at dette skal gå ud over fredelige og ikke-voldelige politiske mennesker, men et generelt forbud er nødvendigt, fordi særlovgivning vil stride mod vore retsprincipper.
kort sagt.
En snes danske svineproducenter uddeler i anledning af julen flæskestege ud til 250 værdigt trængende, danske familier.-Uddelingen foregår via Julehjælpen, som i december måned holder julefester og uddeler julekurve til værdigt trængende, danske familier. Flæskestegene falder angiveligt på et tørt sted, idet leverancen næsten er fordoblet siden sidste år, hvor svineproducenterne donerede 400 kg til Julehjælpen, skriver Danske Svineproducenter, der står bag initiativet.På søndag kører foreningens formand Henrik Mortensen fra sin bopæl ved Løgstør til Tobbers Madbar i Kolding for selv at dele en del af flæskestegene ud ved en af Julehjælpens juletræsfester.Det samme gør hans kollega Kenneth Øster, svineproducent ved Holbæk, ved Julehjælpens arrangement i Osramhuset på Nørrebro på søndag.Det er tredje år i træk, at et landsdækkende netværk af danske svineproducenter donerer danske flæskestege til værdigt trængende, danske familier. I alt er det omkring 750 kg flæskesteg, som i år finder vej fra svineproducenterne til familierne.
ARRANGEMENTER.
Hvad vi taler om på Parnasset netop nu:1 Fiskeriministre: Abemåse, bovlamme bladanblandere, lumskebukse, lurendrejere, lusepustere, snotaber, snyltere, sortbørsgrossererere, torskepander, vandaler, væggetøjsbefængte varyler, æselmassører..2 Ubådsmysteriet: Alle teorier er efterhånden vendt og drejet, alle vittigheder - også de platte, dumme og upassende - er kommet op til overfladen. Ingen er endnu kommet til bunds i historien: Hvad skete der? Hvad nu? 3 Pride: Det er ikke længere en mulighed ikke at være en del af Pride-ugen i København. Kampen for retten til at være anderledes er blevet ligeså blodfattig, kønsløs og selvfølgelig som licensbetalt flow-tv og indkomstskat.4 Bandeskyderier: Det er jo simpelthen sandt: Mænd mellem 17 og 40 med træningstøj, kasketter og hætter skal helst undgå at vise sig på gaden i Tingbjerg, Nordvest, ydre Frederiksberg, Nørrebro, Indre By, Valby, Vanløse og Amager. Utroligt, men sandt.5 Terror: Here we go again. Sommerferien er forbi, også for jihadister med stort kørekort.

Bøger på den hippe måde I en tid, hvor boghandlere snarere lukker end åbner, er der grund til at besøge Arnold Busck Lab på Nørrebro. 

Bandeaktiviteten i Folkets Hus på Nørrebro er eskaleret, og det har bevirket, at Københavns Kommune har holdt møde med politiet. Det drejer sig åbenbart om banden Loyal to Familia, der anvender huset til nogle formentlig lovlige aktiviteter. Kultur-og fritidsborgmester Carl Christian Ebbesen fra Dansk Folkeparti er derfor parat til at lukke huset i en periode. Han støttes af borgmesteren for beskæftigelses-og integrationsforvaltningen, Anna Mee Allerslev, fra de Radikale. Hun er enig og har oven i købet i mange år spurgt til sagen. Groft sagt forstår ikke ret meget. I 2014 skrev Liberal Alliances daværende gruppeformand, Lillian Parker Kaule, en kronik i Berlingske, hvor hun belyste problemet. Hvad har man brugt de sidste tre år til? Lidt mindre snak og lidt mere handling - tak.Læs flere groft sagt berlingske.dk/ satire.

Johanne Rebsdorf, Skovløbervej 4, København: Kender du det, når du går ned gennem Uldgade i Tønder og er lige ved at snuble over brostenene, fordi du kigger på roserne og de malede døre? Nej, selvfølgelig gør du ikke det. Ligesom størstedelen af danskerne ikke kender urene i København, som Kathrine Børlit forherliger i klummen ' På Nørrebrogade er tiden gået i stå' (Pol. 19.3.).Derfor undrer det mig også, at en landsdækkende avis som Politiken bringer en klumme, som kun læserskaren hos Nørrebros lokalaviser vil finde vedkommende og relatérbar.Det er både storbyarrogant og negligerende på den måde at tale hen over hovedet på alle vest for Nordre Fasanvej med tesen ' Alle kender da Runddelen!'.Så hvis ellers Politiken er færdig med at hælde fairtrade-ananas i egen Nørrebro-juice, kan avisen måske begynde at tage sig selv seriøst som et landsdækkende medie og nyde foråret i resten af landet.PS: Kathrine B., uret på Aveny Optik på hjørnet af Nørrebrogade og Hyltebro passer altid. Selv tak.

Mange havde i går samlet sig ved Ragnhildsgade på Nørrebro i København for at mindes og ære den 16-årige dreng Servet Abdija, der mandag blev skudt og dræbt af ukendte gerningsmænd tæt på sit hjem, hvor hans mor ventede på ham.Den socialdemokratiske folketingspolitiker Mattias Tesfaye holdt tale og opfordrede danskerne til at stå sammen i stedet for ' at pege på dem og os'.Servet Abdijas far, mor og familie var også til stede, og den myrdede drengs far takkede danskerne for deres opbakning i den svære tid, familien gennemlever.Politiet betegner drabet som en likvidering, men står uforstående over for motivet, da Servet Abdija angiveligt ikke har forbindelse eller relationer til bandemiljøet.Ingen er endnu anholdt i sagen, og politiet opfordrer unge i området til at tale med politiet. kse.

FACADER Hos HSHansen i vestjyske Lem har de taget hul på projekteringen af de facader, der skal monteres på det nye rådhus i norske Bodø fra februar til april næste år.Her i det nordlige Norge, godt 1.300 km fra Oslo, har HSHansen vundet facadeentreprisen på et byggeri, der skal samle de cirka 400 medarbejdere i Bodø Kommunes administration.- Bodø Rådhus er en virkelig spændende opgave, hvor vores kompetencer igen er i højsæde. Vi har været med i rådgivningsprocessen, siden de første streger til projektet blev slået, siger salgs-og marketingchef Jesper Madsen.Han forklarer, at der er tale om en kompleks tredimensionel facade, som firmaet blandt andet løser ved projektering og modellering i 3D.Dansk arkitektArkitekten på projektet er også dansk. Atelier Lorentzen Langkilde har skabt et projekt, der udvider det eksisterende rådhus og tillægger det en spændende arkitektonisk vinkel.Facadeløsningen er baseret på HSHansens koncept UnitAl, som aktuelt blandt andet også anvendes til Danica Pensions nye højhus; Uptown Nørrebro.
HSHansen har vundet facadeentreprisen på Bodø Rådhus i Norge.
Hvad? Et nyt litteraturhus i København? Hvad, hvad, HVAD??? Er det 1. april i dag? Rygtet var løbet lidt i forvejen blandt vaneforbrydere i branchen, men det lød simpelthen for godt til at være sandt. Men nu viser det sig, at der faktisk er noget om snakken. Folk fra det elegante forlag Vandkunsten har taget initiativ til at oprette et hus med boghandel, café og plads til litterære arrangementer efter udenlandsk forbillede.Herligheden kommer til at ligge i et gammelt hus i Nybrogade, samme gade som Kulturministeriet og vis-a-vis Thorvaldsens Museum på den anden side af kanalen (og meget passende lige om hjørnet fra det lille torv, der også hedder Vandkunsten, navngivet efter et pumpeværk fra 1500-tallet, i dag udsmykket med et fint springvand).I forvejen har København et lille litteraturhus på Nørrebro indrettet i en gammel kirke i Møllegade, hvor også et par fine små feinschmeckerboghandlere holder til. Folkene bag det nye initiativ kalder litteraturhuset »for bogcaféernes svar på 7-Eleven«, altså et velforsynet sted med åbent tidligt og silde. Litteraturhuset ved Vandkunsten åbner i al forsigtighed inden alt for længe, sandsynligvis i maj, og for alvor engang efter sommerferien.kro.

Politiet modtog i går to anmeldelser om skyderier i København. Første gang i Rovsingsgade på Østerbro tæt ved Ryparken Station, hvor en person blev såret. Manden kunne efterfølgende bringe sig selv til Rigshospitalet.Hans tilstand var i aftes ukendt.Ifølge politiet blev der affyret skud mellem to biler. Det var dog i går uvist, om der blev skudt fra begge biler.Senere i går eftermiddag var der meldinger om affyrede skud i Tingbjerg i Københavns nordvestkvarter.En person blev ramt i foden, gerningsmanden var ved redaktionens slutning på fri fod. Torsdag forlængede og udvidede Københavns Politi en visitations zone, som har været gældende siden 20. juli. Den har omfattet et større område omkring Nørrebro og Husum, og torsdag blev den altså udvidet til også at gælde netop området omkring Ryparken Station. Ritzau.
Politiet blev i går kaldt ud til to skyderier i København. For fjerde gang i denne uge.
Når en andelsboligforening går konkurs, og medlemmerne overgår til at være lejere, skal deres årlige husleje beregnes som gennemsnittet af de seneste tre-fem års boligafgift til den nu ophørte forening.Sådan lyder en af 13 anbefalinger fra den af Erhvervsministeriet nedsatte »Arbejdsgruppe om ansvarlig drift af andelsboligforeninger.« Arbejdsgruppen tilføjer dels, at lejen dog aldrig skal kunne komme under det niveau, der bliver fastsat efter boligreguleringsloven, og dels at beregningsmodellen kun gælder for tidligere medlemmer af andelsforeningen.Hvis de fraflytter vil det således være de almindelige bestemmelser i lejeloven og boligreguleringsloven, der gælder.Bliver arbejdsgruppens forslag vedtaget, vil det fremover skabe klarhed for køberne af ejendomme efter andelsboligforeningers konkurs. Bl. a. i forbindelse med konkursen i Rådmandsgaarden (billedet) på Nørrebro i København, som Berlingske Business Ejendomme tidligere har omtalt, er det et problem, at det er usikkert, hvor meget de nye ejere må opkræve i leje, og dermed hvilket afkast de kan opnå på ejendommen.

Kom til møde med oprørske unge palæstinensere fra Libanon tirsdag den 25. april klokken 17-19 i Solidaritetshuset, Griffenfeldsgade 41, 2200 Nørrebro, opfordrer arrangøren, Internationalt Forums Mellemøstgruppe, som skriver: " Taghred og Marina er begge fra Beirut, Libanon. De er aktive i PYO - Palestinian Youth Organization der er en antizionistisk/ antiimperialistisk ungdomsorganisation, der både i og uden for Palæstina kæmper imod den zionistiske besættelses-og apartheidpolitik.Taghred og Marina vil fortælle om de palæstinensiske flygtninges økonomiske og sociale situation i flygtningelejrene i Libanon - med fokus på den palæstinensiske ungdom.Om hvordan det isolerede liv i lejrene påvirker dem - og hvad PYO gør for at organisere og mobilisere de unge. De vil fortælle om situationen i det besatte Palæstina og om unge palæstinensere i israelske fængsler. Og om ungdommens kreativitet og kampvilje.Efter oplægget er der tid til spørgsmål og debat. Der kan købes kaffe/ the og palæstinensisk øl.".Griffenfeldsgade 41, København tirsdag den 25. april klokken 17 - 19.
OFFENTLIGT MØDE I KØBENHAVN Mød to oprørske unge palæstinensere i Solidaritetshuset den 25. april.
FAMILIEFILM Glæd dig til aftenens TV-premiere, den charmerende og veloplagte filmatisering af Manu Sareens populære børnebog om den søde og hittepåsomme dreng Iqbal Farooq, der er ældste søn i en farverig indisk indvandrerfamilie fra Blågårdsgade på Nørrebro i København, " Iqbal &amp; den hemmelige opskrift", fra 2015. Her begynder handlingen for alvor, da Iqbal sammen med sin bror og veninde Sille eksperimenterer i fysiklokalet - og kommer til at springe skolen i luften. De to forbrydere Æselmand og Svinet vil nemlig meget gerne have fat i opskriften på det hjemmelavede sprængstof.For at lægge pres på Iqbal bortfører forbryderne Iqbals nuttede lillebror, Dindua, så nu må Iqbal og vennerne befri lillebroren. Det kræver samarbejde, mod og ikke mindst en masse fantasifulde idéer. Ting som Iqbal heldigvis i allerhøjeste grad er i besiddelse af. Hovedrollen som Iqbal spilles af debutanten Hircano Soares.Derudover medvirker kendte navne som Rasmus Bjerg, Martin Brygmann, Andreas Bo og Dar Salim. Manuskriptet er i øvrigt skrevet Renée ToftSimonsen. " Iqbal &amp; den hemmelige opskrift" blev i 2016 fulgt op af Iqbal &amp; superchippen".(TV 2).
IQBAL &amp; DEN HEMMELIGE OPSKRIFT.
Susanne Maria Lamhauge (40) tiltræder som ny leder af Danners krisecenter i december. Hun kommer fra en lederstilling i Røde Kors.Danner er et af landets førende krisecentre, der både har socialrådgiverfaglig, pædagogisk og psykologisk tilgang til arbejdet med heling af kvinder og deres børn, der har levet med vold.»Jeg har stor respekt for Danner.Vold mod kvinder finder hele tiden nye arenaer, og vi skal være klar til at gribe de mennesker, der falder.Den støtte og rådgivning, Danner giver til voldsudsatte kvinder og børn, er helt speciel - og det skal den også være i fremtiden,« siger Susanne Maria Lamhauge.Hun kommer fra stillingen som funktionsleder i Udrejsecenter Sjælsmark. Hun har en uddannelse som international og interkulturel socialrådgiver bag sig.Susanne Maria Lamhauge bor på Nørrebro i København med sin familie.

I disse uger oplever vi som beboere på Nørrebro og i Nordvest en voldsom tilstedeværelse af politi. Bandekonflikten har sommeren over været et varmt politisk emne. Regeringen, Socialdemokratiet og Dansk Folkeparti konkurrerer om at fremstå mest handlekraftig og viser gentagne gange, at de er villige til at gå langt i deres forsøg på at forsvare lov og orden.Ved Socialdemokratiets sommergruppemøde udtalte Mette Frederiksen: »Mere politi, mere politi - til fods, i biler, et tilstedevær, lige nu, ikke mindst i København.« Partiets retsordfører, Trine Bramsen, supplerede ved at kalde situationen på Nørrebro en »katastrofesituation«, og justitsminister Søren Pape Poulsen (K) skrev på sin facebookprofil: »Én ting er sikker.Jeg stopper ikke med at kæmpe mod bandernes ondskab, før vi igen kan føle os trygge i gaderne.« Når den lovgivende og udøvende magt begynder at tale om ondskab, skal vi være varsomme. For alle kan blive enige om, at i kampen mod ondskab er ingen midler overdrevne. Når truslerne blæses op til absolutte symbolske størrelser, bliver intet middel for voldsomt.Udover at kalde banderne onde omtaler Pape Poulsen dem også som en besættelsesmagt: »Vi skal tage et opgør med bandernes små kongeriger. Der skal ikke være andre her i landet, der regerer, end de danske myndigheder.« Justitsministeren mener, at vores by er besat. Uanset konfliktens alvor er dette ikke tilfældet.Løsningerne ser ud til at handle om at stadfæste statens symbolske kontrol frem for at løse problemet på lang sigt. Justitsministeren lyder som en afmægtig patriark, som er ved at opdage, at hans autoritet ikke rækker, når han siger, at han vil »manifestere trygheden klart og tydeligt og vise, hvem der bestemmer«.Udvidede beføjelserI forsøget på at opretholde fiktionen om statens uudfordrede suverænitet og tryghedsskabende evner har politiet løbende fået udvidet deres beføjelser med terrorpakke I og II, det nye såkaldte ' værn mod terror', rockerlove, zoneforbud, uropakker og senest bandepakke III. Selv om beføjelserne altid begrundes i en konkret, nødvendig styrkelse af politiets handlemuligheder i forbindelse med et særligt presserende problem, ender de med at indgå i politiets almindelige repertoire.På den måde havner vi i permanent optrapning - gennem kontinuerlige udvidelser af magtapparatets beføjelser.Flere forskere taler om en internationalt stigende militarisering af politiindsatser. Den gør sig gældende i krigen mod terror, krigen mod stoffer og krigen mod bandekriminalitet.Kort sagt betyder det, at grænserne mellem civile og militære operationer udviskes, og at der i stigende grad indføres ' mindre' undtagelsestilstande, der sætter retssamfundets principper ud af spil. Materiel såsom våben og teknologi, som er beregnet til brug i krig, bruges til opretholdelse af almindelig ro og orden.Det er det, vi ser, når helikopter og overvågningsfly går på vingerne over Nørrebro. Politiet er set med skarpladte våben i det flyvende, militære fartøj. Man har følt sig nødsaget til at trække på militære ressourcer som Hjemmeværnet og Forsvaret, da politiet ikke selv råder over luftbårent materiel - det har traditionelt været betragtet som en militær opgave at patruljere fra luften. Men traditionerne er under forandring.Og man forsøger at gøre forandringerne undseelige. Det er det, vi ser et eksempel på, når politiet udtaler, at det er lige meget, om betjente sidder i en militærhelikopter eller går på jorden med våben. Hvordan kan Rigspolitiet fastslå, at det er samme skydereglement, der gælder, hvis politiet ikke tidligere har haft helikoptere?.SkræmmebillederProblemet ved politikersnakken om ondskab og fjender er, at den fremkalder skræmmebilleder. Det resulterer i symbolpolitik, som måske gør borgerne mere trygge, men som ikke afhjælper selve problemet.De fleste tilfælde af vold er ikke et resultat af ondskab. Vi udelukker os selv fra at gøre noget ved de faktiske årsager, hvis vi nægter at prøve at forstå kon-flikternes motiver. Næste gang en konflikt af denne slags blusser op, er vi således ikke kommet nærmere en løsning. Til gengæld overskrider de uovervejede nødlovgivninger vores civile rettigheder.Rå magt er en kluntet og farlig løsning på den uorden, den sættes ind imod.Sikkerheden i vores by er bedre tjent med, at politikerne ser bort fra deres retspolitiske strafideologier, og lytter til de løsningsforslag, som erfaringen viser, virker. Der er rigeligt med eksempler i verden på, at militarisering af ordensmagten skaber næsten uløselige problemer. Det, der er nødvendigt, er som bl. a. Nørrebro Lokaludvalg efterspørger: Et stærkt lokalsamfund, hvor folk tager sig af hinanden og følger med i hinandens liv, samt at systemet gør en reel indsats imod at unge tabes på gulvet. På gadeplan er det ikke fordømmelse, vi savner.debat@information.dk 
Bandekonflikten har fået politikerne til at konkurrere i disciplinen skinger retorik og skræmmebilleder. Resultatet er en militarisering af politiets indsats.
Internationalt Forums Butiksgruppe indbyder til præsentation af en ny bog: " Den Russiske Revolution og Borgerkrig - Da arbejderne tog magten".Det sker i morgen onsdag klokken 17 i Solidaritetsbutikken i Solidaritetshuset, Griffenfeldsgade 41 på Nørrebro i København.Bogens forfattere Jonas Foldager og Marie Frederiksen vil fortælle, og der er plads til spørgsmål og debat over kaffe og øl, og der er mulighed for at købe den.Om bogen: " I februar 1917 blev zarens diktatur væltet i Rusland. Blot 9 måneder senere, den 7. november, greb russiske arbejderklasse - under bolsjevikkernes ledelse - magten med det formål at skabe en socialistisk verden. Bogen skildrer indgående Den Russiske Revolution i 1917, dens baggrund og de intense revolutionsmåneder i 1917. Anden del giver et overblik over den efterfølgende borgerkrig og behandler en række kontroversielle emner, for eksempel den lidet kendte finske revolution, politisk terror og bolsjevikkernes sammenstød med anarkisterne." Griffenfeldsgade 41, København onsdag den 6. september klokken 17.
BOGPRÆSENTATION I KØBENHAVN Jonas Foldager og Marie Frederiksen fortæller.
Det er 116 år siden, at Sofus Bagger - skoleinspektøren ved Istedgades Friskole, som i dag hedder Skolen på Enghave Plads - plantede den første spire til en forening, hvis formål var »at give de mange børn og unge mennesker på Vesterbro lejlighed til nyttig og munter beskæftigelse og derved drage dem bort fra gaderne og kælderhalsenes dårlige luft og lys og gadens mange fristelser ud til skolehavegerning, leg og boldspil i fri luft«. Gabriel Jensen var lærer ved en anden skole i det fattige arbejderkvarter, og han var så engageret i projektet, at man efter hans død i 1924 gav institutionen hans navn.Og der er stadig gang i Gabriel Jensens Ferieudflugter. Sæsonen begynder på mandag:.Dragør-turen mandag 3. juliOpsamlingssteder: V Energicenter Voldparken kl. 9.00.Hjemkomst kl. 16.00 V Nørrebro Bycenter kl. 9.20.Hjemkomst kl. 15.40 V Prismen i Holmbladsgade kl. 9.40.Hjemkomst kl. 15.20.Husk madpakke og badetøj! Børn med særlig billet til Capoeira møder på Blågårdsskolen kl. 10.GJF. dk Giro: 8028702.

Virksomhedsmedlem nummer 200 har netop meldt sig ind i Økologisk Landsforening, som nu dækker 98 procent af den samlede danske øko-produktion på virksomhedssiden.Medlemstilgangen afspejler en branche i markant fremgang og med en stærk iværksætterånd og jobskabelse, mener Økologisk Landsforening. Alene de seneste to år har 50 virksomheder meldt sig ind.Blandt de nye virksomhedsmedlemmer er MÄT, som Christian Stadil og hans forlovede Alice Brunsø står bag. De søger viden og salgshjælp i foreningen.-Vi er utroligt glade for at være blevet en del af foreningen.Det er forfriskende med en brancheorganisation, der i sin grundessens også har stort fokus på det kommercielle, og som med solid know how og know who kan hjælpe med salgssiden - herunder internationalisering og eksport, siger Christian Stadil, som er ejeren af konglomeratet Thornico, herunder blandt andet Hummel.De nyeste virksomhedsmedlemmer tæller også Nørrebro Bryghus, GRØD og DanRoots.Hos DanRoots, der har dyrket rodfrugter siden 1955, har man de seneste år haft en klar vision om at satse på økologi, og ejer Klaus Vestergaard ser stor værdi i at blive en del af foreningen.
INDLAND.
Politiet var fredag eftermiddag til stede ved kollektivet BumZen på Nørrebro, efter at Københavns Kommune har givet påbud.Det sker i forbindelse med en politiaktion torsdag, hvor 17 personer blev anholdt. Her fandt man ud af, at bygningens tilstand udgjorde en fare for beboerne.Kommunen gav dem til fredag til klokken 12 til at forbedre situationen. Det er ikke sket, og derfor var politiet til stede for at passe på repræsentanter fra kommunen.»Det hele foregik stille og roligt.Vi foretog ingen anholdelser,« siger vagtchef Henrik Brix.Københavns Kommune oplyser i en mail, at beboerne er i gang med at udbedre forholdene.»De har fjernet barrikaderne for vinduerne, de har ryddet trapperne, så flugtvejene er fri, og de er ved at få udskiftet branddøre, hvilket også er et krav fra os, før bygningen må anvendes«, skriver Steffen Mark Jensen fra Teknik-og Miljøforvaltningen. Ritzau.

Der er i øjeblikket nogle betænkelige forhold på især Nørrebro. I den forbindelse hører man ofte, at drenge helt ned til ti-års alderen går ude på gaderne også ret sent om aftenen. Hvis disse drenge går ude så sent, vil de formentlig ikke komme i seng i ordentlig tid, og de kommer nok heller ikke op, så de kan møde i skolen kl. 8 næste morgen. Bliver der ført grundig registrering af forsømmelser - og bliver der fulgt op på dem? Engang talte jeg med to indvandrerpiger, som åbent fortalte, at en del lærere i deres folkeskole var ret lidt interesseret i at registrere forsømmelser, og eleverne fandt hurtigt ud af det. De kunne blive væk fra undervisningen uden mange konsekvenser. I gymnasieskolen er jeg stødt på samme fænomen. På et kursus hørte jeg engang kolleger indrømme, at de ikke tog forsømmelsesregistrering alvorligt. Man fik kun besvær ud af det, og der skete alligevel ikke noget. Mine egne elever var ofte udmærket klar over, hvilke lærere der var opmærksom på forsømmelser. Jeg kunne tænke mig, at skolerne ville være mere opmærksom på indvandrerdrenges forsømmelser.BODIL KRUSE, LYNGBY.

En junidag i 2007 endte tragisk for den danske reggaestjerne Natasja Saad, da hun mistede livet i en bilulykke i Jamaica kun 32 år gammel.I går var det 10 år siden, at rapperen og sangeren mistede livet på den caribiske ø, og i løbet af dagen var der arrangeret flere begivenheder til minde om sangeren, der stod bag hit som ' Gi' mig Danmark tilbage', ' Op med ho'det' og ' Fi er min'.I Kulturcentret Assistens på Nørrebro i København blev Natasja Saad mindet for sine tekster, imens der om aftenen var mindefest for rapperen på Pusher Street på Christiania.Kort tid efter Natasja Saad døde i tilbage i 2007 i den tragiske bilulykke udkom hendes dansksprogede album ' I Danmark er jeg født'.Da prisuddelingen Danish Music Awards blev afholdt året efter sangerens død, vandt hun prisen for årets album og årets urban udgivelse, årets kvindelige kunstner og årets sangskriver./ ritzau/ FOKUS.

Tidligere radiovært og medlem af Folketinget Jimmy Stahr er død, 82 år.Jimmy Stahr voksede op i et håndværkerhjem på Nørrebro.Han uddannede sig som lærer, men blev landskendt som vært i spørgebrevkassen for børn " Spørg Olivia".Stahrs karakteristiske stemme kunne også høres i ønskeprogrammet Giro 413. I 2002 skrev han en bog om Giro 413' s historie, som hed " I anledning af...".Det blev også til en plads i Folketinget. Fra 1977 til 1994 var han medlem af Folketinget for Socialdemokratiet.Det var især det rets-og kulturpolitiske område, der optog ham.I 2003 stoppede Stahr i Danmarks Radio, men han fortsatte sit engagement på børneområdet. Sammen med forfatteren Eva Bendix etablerede han foreningen " De Nye Bedsteforældre" - en græsrodsbevægelse, der arbejder for at styrke forholdet mellem børnebørn og bedsteforældre.Han var derudover også aktiv som foredragsholder og historiefortæller.

Hvis man skal mødes til en fodboldkamp, og der brændes fyrværkeri af - hvilket er ulovligt - vil der normalt, hvis det bare er en almindelig dansker, der står bag, blive blive udstedt en stor bøde.Men er det ' bare' psykopater i flok, er det o. k. at gå amok som på Nørrebro forleden aften.Vi mangler et Guardia Civil eller Police National til at få stoppet dette vanvid, og disse to former for politi skal have totalt frie tøjler til at skabe ro og orden, og pressen skal ikke have adgang.Alene det, at de unge kaster med petanque-kugler og skyder med møtrikker, burde udløse fængsel i mindst tre år.Ved voldsepisoder skal der være fuld afsoning af straffen, og samtidig skal disse psykopater betale samtlige skader af egen lomme. Men der sker intet i ' DUMME DANMARK' i forhold til at få fjernet disse syge skabninger fra gaden.Det burde ellers ske NU! Bent Pedersen Lysholm Allé 88 E Haslev.

Klaus Raunkjær, Guldbergsgade 59, København: Hermed en henvendelse til justitsministeren, politidirektøren og alle I bandemedlemmer, som løber rundt og skyder på hinanden og andre beboere på Nørrebro.Hvornår stopper dette helvede og den støjforurening, vi er udsat for stort set hver eneste dag? Denne monotone lyd af overflyvende helikoptere og brummende flyvemaskiner.Hele aftenen og det meste af natten er der denne lyd, som er ved at drive mig til vanvid. Når jeg er kommet i seng, kan jeg ikke falde i søvn og må ty til ørepropper for at kunne sove. En gang imellem er det heller ikke nok, for lyden er meget gennemtrængende.Jeg føler, vi som bydel er blevet taget som gidsel, og jeg spekulerer tit på, hvornår dette støjhelvede hører op? Er det kun mig, der er generet af dette fænomen, eller er der andre i bydelen, som også synes, det er for meget?.

Justitsminister Søren Pape Poulsen vil forbyde indvandrerbanden Loyal to Familia, der spiller en hovedrolle i det aktuelle bandeopgør. To tilfældige mænd er foreløbig blevet ramt på åben gade, og forbuddet skal ifølge justitsministeren sende et signal.»Jeg vil have dem taget ud af spillet,« sagde Søren Pape Poulsen optimistisk til Berlingske forleden.Rigsadvokaten undersøgte allerede i 1998 et forbud mod rockerbander som Hells Angels og Bandidos, men konkluderede, at det er svært at bevise, at grupperne er kriminelle, og ikke bare de enkelte bandemedlemmer. Nu har Rigsadvokaten fået fire uger til at undersøge muligheden på ny, og imens fortsætter kampen om det illegale hashmarked.Det er en millionforretning, som blandt andre Københavns overborgmester Frank Jensen har foreslået at komme til livs ved en delvis legalisering, der fjerner bandernes økonomiske incitament.Justitsministeren afviser dog en legalisering og roser i stedet politiet for at sætte hårdt ind.»I dag har politiet foretaget 17 ransagninger på Nørrebro. De er hele tiden ude og konfiskere våben. De laver visitationer. De tager folk ud af spillet,« sagde han. leny.

Harvey WeinsteinSelma Hayek fortæller i New York Times, at Harvey Weinstein har truet hende på livet, fordi hun afviste hans tilnærmelser: »Jeg vil dræbe dig, tro ikke, at jeg ikke kan.« Han overgår snart den værste Hollywood-skurk i ubehagelige karaktertræk.Naser KhaderKhader truer også folk, dog ikke med mord. En kendt kunstner ville mægle i konflikten med Khankan, skriver eb.dk.Khader svarede, at han ligger inde med en belastende sms: »Hvis ikke du stopper dine løgne, offentliggør jeg beskeden på min Facebook.«.BadegæsterDen legendariske badeanstalt på Sjællandsgade på Nørrebro fylder i dag 100 år og fejrer det med musik, quiz, film og selvfølgelig bad. Anstalten var akut lukningstruet for bare syv år siden, men heldigvis blev bygningen fredet i 11. time.Tillykke!.SommeliereEn ' institution' i den mindre folkelige ende må københavnerne imidlertid sige farvel til i dag. Det er gourmetrestauranten Le Sommelier, som åbnede i 1997.Berlingskes Thomas Frank kalder stedet »en slags ambassade for den gode vin i København.«.

Peter Hess-Nielsen, Axel Heides gade 2, København: Forleden skrev en læser i Politiken en begrædelig historie om et nyt højhus på Nørrebro, som lokale beboere var kede af. Efter et møde i Københavns Kommunes teknik-og miljøudvalg mandag 6.11. ser det nu ud til, at København igen skal have en omgang højhuse.Denne gang er der flertal for en lokalplan med syv højhuse på den såkaldte Posthusgrund få hundrede meter fra Rådhuspladsen.Det højeste af tårnene bliver højere end Rådhustårnet. Kun Enhedslisten og Radikale stemte imod. Lokalplanen blev vedtaget på trods af massive lokale protester og usikre prognoser for, hvordan det kæmpestore og tætte byggeri vil påvirke lokalområdet.Byggeriet vil skabe en betonmur mod havnen og vil være en fuldførelse af det trøstesløse indtryk, man får, når man i dag kigger på Kalvebod Brygge.Danske Bank har vist interesse for at få et nyt hovedkvarter i byggeriet. Socialdemokraterne har altid været glade for beton - men hvorfor i alverden skal det være 115 m højt? Og hvorfor skal det absolut besluttes, inden en nyvalgt Borgerrepræsentation kan få indflydelse på det? Er det bygherrernes kapitalinteresser eller københavnernes interesser, der tilgodeses?.

Drabssag: Gerningsmændene til drabet på den 16-årige Servet Abdija, der for en uge siden blev dræbt med seks skud på Nørrebro i København, blev muligvis set i området allerede aftenen før.Det oplyser efterforskningsleder Hans Erik Raben.»Flere vidner har fortalt, at tre maskerede og mørkklædte mænd blev set i området søndag aften ved 20.25-20.30-tiden,« siger efterforskningslederen.Servet Abdija blev skudt seks gange på klos hold, da han kom hjem mandag aften ved 21-tiden. Efterfølgende løb to-fire personer over til en mellemstor mørk bil. Politiet har desuden fået oplysninger om, at en parkeret bil skulle være blevet ramt af skud i forbindelse med drabet.»Derfor vil vi meget gerne høre fra folk, der måtte have fået et hul i deres bil,« siger Hans Erik Raben./Ritzau/

Lad os begynde med et kig i politiets døgnrapporter for denne uge: Natten til i går bliver en mand ramt af skud i benet i Mimersgade på Nørrebro.Fredag midt på dagen rammes en person af skud i Rovsingsgade. Onsdag rammes en 24-årig mand af skud i Københavns Nordvest-kvarter. Tirsdag rammes en 30-årig mand af skud på Nørrebrogade.Fredag i forrige uge skydes der i Mjølnerparken. Tirsdag i forrige uge rammes en 26-årig mand i benet af to skud på Nørrebro..Listen fortsætter og vidner om, at mens resten af Danmark har holdt ferie, er det kriminelle Danmark trukket i arbejdstøjet. Første kvartal af 2017 indeholdt fem skudepisoder i rockerog bandemiljøet, men siden er konflikterne taget til, i takt med at dagene er blevet længere. Alene den seneste halvanden måned har der været 17 skyderier i København, og sommeren har været højsæson for konflikter mellem bandemedlemmer og deres hangarounds.Måske er det logisk nok.Det er om sommeren, at vejret er mest egnet til at flashe store muskler, tatoveringer og dyre biler på gaden. Det er nu, territoriet pisses af. Nu, forretningen med narko til sommerens fester ruller. Og nu, de værste rivaler færdes udenfor og derfor kan være til at få ram på med en kniv eller pistol. For om vinteren sidder de i en lejlighed eller på et værtshus.Det mønster så vi også sidste år. 2016 var et af de mest urolige længe med 50 skyderier, tre dræbte og 21 sårede til følge i et miskmask af spændinger mellem kriminelle, primært i København. Også der var det om sommeren, at konflikterne tog til, hvorefter skyderierne fortsatte året ud.Dernæst fulgte en rolig periode hen over vintermånederne.Men fra slutningen af marts i år er tingene igen blusset op. Nogenlunde parallelt med, at Shuaib Khan, lederen af Nørrebrobanden Loyal To Familia, LTF, blev løsladt fra fængslet.Her havde han tilsyneladende lagt store planer, for siden da har LFT som en anden 7-Eleven-franchise oprettet afdelinger i Aarhus, Fredericia, Køge og Hundige med nye konflikter og skudvekslinger til følge.Senest har LTF forsøgt at hverve kriminelle på den anden side af Øresund for bl. a. at etablere sig i Malmø.Tingene eskalerer, og banderne virker ikke indstillet på at søge fredsløsninger.Men hvem kan så bremse konflikten? Fra Christiansborg har skiftende regeringer siden 2005 fremlagt fem større bandeudspil, uden at det har fjernet problemerne.Kommunalpolitisk har to borgmestre i København - Frank Jensen (S) og Anna Mee Allerslev (R) - senest spillet bolden videre og foreslået mobile politistationer.Politiet har afvist det forslag og forsøger sig i stedet bl. a. med større visitationszoner, mens de kriminelle gemmer våbnene i buske og skraldespande frem for at gå rundt med dem på sig.Politiet mener, at forældrene til de unge kriminelle må på banen. Andre, at borgerne på Nørrebro må træde i karakter.Og borgerne på Nørrebro skriver breve til politikerne for at bede om hjælp.På den måde går det i ring, mens halve løsningsforslag og ansvaret fyger uforløst rundt, og skyderierne fortsætter.Viljen til at bremse banderne er der, men evnen til at løfte i samlet flok og forene det politiske system, politiets indsats, det præventive arbejde og den civile indsats halter bagefter.Hvis det ikke lykkes at forene kræfterne, får vi igen en alt for lang sommer.Kasper Krogh er Berlingskes indlandsredaktør.
ANALYSE.
Hjallerup. I den lille by Hjallerup, hvor jeg voksede op, kunne der være temmelig kedeligt, hvis man ikke interesserede sig for håndbold, fodbold eller ridning.Ville man ind til butikkerne i Aalborg, måtte man tage en bus. Men 73eren og 74eren kørte ikke så tit. Om aftenen og i weekenden var der tit halvanden time mellem hver afgang.Faldt man i søvn i bussen på vej hjem, kunne man nemt komme til at køre for langt og ende i nabobyen.Senere flyttede jeg til Nørrebro i København, og her opdagede jeg noget utroligt: Den lokale bus, 5A, kørte hele tiden. Man behøvede ikke at slå op i nogen krøllet busplan, man stillede sig bare ned til stoppestedet, og så kom bussen.Ofte er 5A propfuld af mennesker, og passagererne må stå så tæt, at man kan lugte, hvis sidemanden fik hvidløgsdressing til frokost. Så kan jeg godt drømme mig tilbage til den gode gamle 73er, hvor jeg tit var den eneste passager i hele bussen.Fakta: HJALLERUPAntal indbyggere: 3829 Nr. 157 på listen over Danmarks største byer Begivenhed: Byen er kendt for det årlige Hjallerup Marked, som er blevet afholdt siden 1744 Børn: Der bor 634 børn mellem 5 og 15 år.

En 42-årig mand med tilknytning til banden Loyal To Familia, LTF, er tirsdag i Dommervagten i København blevet varetægtsfængslet i tre uger efter fundet af et stort våbenlager i en kælder på Nørrebro 26. september.I kælderrummet fandt politiet ikke mindre end 10 skydevåben - heriblandt seks pistoler og to maskinpistoler - samt store mængder ammunition af forskellig kaliber. Desuden mener politiet, at der på et tidspunkt har ligget yderligere en revolver i kælderen.I grundlovsforhøret nægtede den 42-årige at kende til det store våbenlager, men han erkendte, at han var i besiddelse af en pistol, da han mandag blev anholdt i Søborg.Hvis han til bliver dømt for det, han nu er sigtet for, står han til flere år i fængsel. Våbenbesiddelsen alene skal som udgangspunkt give mindst to års fængsel. Men ifølge anklagemyndigheden skulle våbnene bruges i en bandekon-flikt, og dermed kan straffen stige til det dobbelte. Ritzau.

Teater. I juni 2017 blev det offentliggjort, at Copenhagen Jazzhouse efter mere end 25 år i Niels Hemmingsens Gade i indre København skulle forlade de lokaler, der har lagt hus til koncerter med jazzlegender og andre musikere fra hele kloden.Planen lyder, at Jazzhouse fremover skal have fælles adresse med verdensmusikspillestedet Global ved Skt. Hans Torv på Nørrebro i København.Indtil nu har det været uvist, hvad der skulle ske med jazzklubbens gamle lokaler, men Bremen Teater har nu offentliggjort, at de overtager lejemålet per 1. januar 2018.Hermed venter en »kraftig opgradering af Bremen Teaters musikalske aktiviteter«, lyder det i en pressemeddelelse fra teatret, mens de også forventer, at der vil blive »plads til andre projekter, som kan supplere teatrets nuværende tilbud i Nyropsgade på Vesterbro«. Går alt efter planen, vil de første koncerter og aktiviteter i de gamle Jazzhouse-lokaler finde sted fra 1. marts, da lokalerne først skal gennemgå en mindre ombygning.david.d.nielsen@pol.dk 

Venstres Cecilia Lonning-Skovgaards forslag om at sætte bandemedlemmers familie på gaden er helt hen i vejret. Man kan ikke straffe mor og søster for en dum drengs handlinger. Til gengæld mener jeg, at de bandekriminelle skal have kærligheden at føle. Man kunne jo give dem et GPS-smykke/ fodlænke og sige, at de ikke må komme i den bydel, de har lavet ballade i, i to år, efter at de er kommet ud af fængslet. Det er næppe så sejt, hvis man ikke kan hænge ud med de andre rødder, og gider de overhovedet mødes, hvis politiet kan følge med på et kort? Forhåbentlig kan det hive nogle ud af et dårligt miljø. Tanken om, at man ikke kan vende hjem til mors kødgryder på Nørrebro i to år, tror jeg skræmmer flere indvandrerdrenge end de danske luksusfængsler.HEIDI WANG, GRUPPEFORMAND FOR LIBERAL ALLIANCE I KØBENHAVNS BORGERREPRÆSENTATION.

Mens kuglerne flyver om ørerne på folk på Nørrebro senest med den 25. skudepisode inden for lidt over to måneder, fortsætter bandernes kamp om identitet og ære. Regeringen fremstår som handlingslammet og kommer kun med panikløsninger, selv om politiet i årevis har råbt på flere ressourcer og politibetjente. Det begyndte for alvor at gå galt, da man indførte New Public Management, mål-og resultatstyring samt resultatkontrakter i politiet, hvor antal opklarede forbrydelser lettere kan måles, end tryghed og synligt politi i gaderne.Man kan ikke køre en statslig institution som politiet som en privat virksomhed.Det er også en ulempe, at det i højere grad er finansministeriet, der styrer politiet, end justitsministeriet.Samtidigt udspilles magtkampene på Christiansborg i bedste stil og nærmest dagligt. Vi så det også med kampen om den nye politiskole vest for Storebælt, hvor borgerne blev vidne til, at politikerne var ligeglade med politiets råb om flere ressourcer og med borgernes sikkerhed. Det, der var vigtigt, var at vinde magtkampen. Jeg forudser, at den svækkede og smalle Venstre-regering kun vil bestå, til der er indgået en fi-nanslovs-aftale for 2018.Regina Hillerup Gildbrovej 68 Ishøj.

Mens Det kongelige Teaters skuespil slås med tomme sæder, viser små teatre vejen med masser af publikum.De har forstået to ting: Folk går gerne i teatret, men de skyr lang-gaberne på tre-fire timer plus pause.Mungo Park i Allerød havde kæmpe succes med at levere ' H. C. Andersens samlede eventyr' på en time og ti minutter. Styrtende morsomt og nyskrevet.Mungo Parks næste projekt er ' Hamlet', som heller ikke serveres slæbende, mmen igen på 70 minutter.Men det er Teater Grob på Københavns Nørrebro, der står for dansk mesterskab i drama på cirka en time med nyskrevne rollehæfter på dansk. Vedkommende. Talentfuldt.Under en himmel af stjerner fra anmelderne.Netop nu spilles ' På Herrens Mark' - en gravalvorlig komedie om rådvilde danskere.Det Kongelige Teaters to Morten'er - topchef Hesseldahl og skuespilchef Kirkskov - bør tvangsanbringes et par uger på Grob og Mungo Park, så de kan lære, hvordan talentfuldt teater drives.

Rigsadvokaten giver grønt lys for, at der kan føres sag ved de danske domstole, så banden Loyal To Familia, LTF, kan blive forbudt. I august bad justitsminister Søren Pape Poulsen (K) Rigsadvokaten vurdere, om der ville være grundlag for at gøre banden ulovlig." Jeg har fortalt justitsministeren, at der ud fra en anklagerfaglig og juridisk vurdering er grundlag for at gå videre med en opløsningssag i forhold til LTF," siger rigsadvokat Ole Hasselgaard i en pressemeddelelse.Efter aftale med Rigspolitiet skal Københavns Politi forestå den videre efterforskning." Det skal ses i lyset af, at Københavns Politi jo i forvejen er i gang med en række efterforskninger mod enkeltpersoner," siger Ole Hasselgaard.Søren Pape Poulsens anmodning til Rigsadvokaten kom i kølvandet på en sommer med mange skyderier især på Nørrebro i København.

Justitsminister Søren Pape Poulsen vil prøve at få forbudt en bestemt bandegruppering, Hans udmelding kan undre, idet vi tidligere har hørt, at det vil være i strid med grundloven at forbyde for eksempel rockerbander.Hvad er det, der er anderledes nu, hvis man nu lige pludselig kan forbyde en enkelt gruppering? Handler det ikke dybest set om, at vores politikere har siddet og snorksovet og ikke har set den retning, kriminaliteten har taget? Der har tidligere været mindre lokale grupperinger, som nu blot organiserer sig, og den udvikling burde politikerne have været opmærksom på og have reageret på. Derfor ser vi nu panikløsninger i form af blandt andet en mobil politistation på Nørrebro. Hvad forskel skal det gøre i forhold til en massiv patruljering i området? Søren Pape har ført sig frem som en meget motiveret og handlingsrettet justitsminister, men skåret ind til benet er han ikke et hak bedre end sine forgængere, og nu handler han i panik.Det, der sker nu, handler også lige så meget om en total forfejlet integrationspolitik, hvilket alle vores politikere har et kollektivt ansvar for.Poul Valderslef Smedevej 46A Køge.

Adelsnyt! Politiken spørger Pernille Skipper (Ø), hvor meget i eliten, hun er, på en skala fra 0-10, og Pernille svarer, at hun er en 1' er: »Det er jo ikke, fordi jeg ikke gerne vil have indflydelse, men min bankkonto tilsiger det ikke, mit partis position tilsiger det ikke, og mit netværk tilsiger det ikke.« Klart. Pernille, cand. jur., arbejdende i magtens absolutte centrum, for et parti, hvis position finder stor sympati i samfundets mest indflydelsesrige institutioner. Boende i penthouselejlighed på Nørrebro til fire millioner kr. med smart mediekæreste. Og i øvrigt med en indkomst, der hører til de øverste fem pct. Nå ja, og så var morfaren greve, hvilket berettiger frøkenen til familienavnet von Platen-Hallermund.Det er ren Les Misérables, det kan vi godt se.

17. oktober 2016 indledte den irakiske regeringshær med støtte fra den USA-ledet koalition sin offensiv mod Mosul for at befri den fra Islamisk Stat. Den irakiske hærledelse har tidligere været lidt for hurtig til at erklære sig som sejrherrer i Mosul, men nu hvor de sidste terrorister fra IS springer i Tigris-floden, eller overgiver sig, er den god nok. I al fald i selve Mosul by.Islamisk Stat udfører stadig angreb i oplandet til Mosul, og de er langtfra slået endnu, men enden på Islamisk Stats evne til at besætte store landområder er i sigte.Langsomt, men sikkert, trænges IS i defensiven. Næste store mål for koalitionen mod Islamisk Stat er Raqqa i Syrien.Forhåbentlig får koalitionen mod Islamisk Stat også tid og kræfter til inden længe at befri områder i Europa, som Vollsmose, Nørrebro og Malmø.

Jimmy Stahr voksede op i et håndværkerhjem på Nørrebro.Han uddannede sig som lærer, men blev landskendt som vært i spørgebrevkassen for børn "Spørg Olivia". Her nåede han over 22 år at svare på 6.000 børns spørgsmål om alt mellem himmel og jord.Stahrs karakteristiske stemme kunne også høres i ønskeprogrammet Giro 413, og i 2002 skrev han en bog om Giro 413' s historie, som hed "I anledning af...".Fra 1977 til 1994 var han medlem af Folketinget for Socialdemokratiet.Jimmy Stahrs omdømme fik dog en ordentlig ridse i lakken, da det kom frem, at han havde begået butikstyveri.Udbyttet var en Mars-is og en pakke tyggegummi.Stahr meddelte efterfølgende, at han ikke ville genopstille til Folketinget.I 2003 stoppede Stahr i Danmarks Radio. Stahr efterlader sig ifølge eb.dk sin hustru, fire børn og fem børnebørn./Ritzau/

Læs flere groft sagt berlingske.dk/ satire Nu vil Det Kongelige Teater, med ham anti-fascisten Morten Kirkskov i spidsen, skabe et fællesskab mellem scene og sal, skønt folk fra salen nok ikke skal sidde på scenen sådan som på Shakespeares tid.Fællesskabsfølelsen skal skabes ved at lade skuespil handle om os selv. Det er som i Hostrups »Genboerne« : »vil du ikke ogsaa se vores egne Vindver?« »Det må handle om os,« udtaler anti-fascisten. Ja, det ville være gyseligt, hvis det handlede om noget andet. Vort fællesskab med fortiden, f. eks. Vi kommer nok aldrig til at se Heiberg eller Hostrup. Og dog. Nu har de fundet på, at Othello skal spilles af en kvinde. Hvor er det opfindsomt. Hos Shakespeare blev Desdemona spillet af en mand. Man kunne jo lade Løjtnant von Buddinge være en LGTB og Klint være DFer og lade Elverhøj være Nørrebro med Agnete i burka. Så kunne det handle om os. Eller dem.

Alternativt: Københavns kulturborgmester, Alternativets Niko Grünfeld, holder weekend, så de færreste livsstilsbloggere kan følge med. Til Børsen Pleasure fortæller han, at lørdagen starter med en dansende opvågning af hans drenge i sengen, og de vil have pandekager.»Vi laver dem fra bunden med økologisk Aurionmel fra Hjørring, et pift af citronskal og flormelis.Jeg drikker kaffe fra Coffee Collective, som jeg brygger på mit japanske kaffeudstyr fra Hario og skimmer Politiken. Vi larmer, snakker og lytter til P8 Jazz.« Herefter går turen til Valby Kino (drevet af frivillige), vegetarpasta på Nørrebro-restauranten Mirabelle, shopping af veganske sneakers, kunstudstilling på Copenhagen Contemporary (Papirøen).Siden cocktails med kaospiloter på Berliner-baren "Atze Peng Bar" (Vesterbro), middag på restaurant Relæ med venner fra London og økologiske Thy Pilsnere i Kødbyen. Lørdagen slutter med en hotdog på Hovedbanegården, for »mere vegetar er jeg heller ikke,« konstaterer kulturborgmesteren.Trods alt. - oz.

Thure Lindhardt og Sofia Helin, der spiller hovedrollerne Henrik Sabroe og Saga Noren i DRs kriminalserie ' Broen', ankom sammen til aftenens gallapremiere i Imperial-biografen i København.De var ikke meget for at afsløre, hvad der kommer til at ske i den sidste sæson, men de ville gerne sige, at de er tilfredse med den måde, instruktøren har formået at afslutte serien på.»Det er slet ikke trist, at det skal slutte. Det føles rigtigt. Jeg kan ikke sige så meget, men I vil forstå, hvad jeg mener, når I ser det,« lød det med et smil fra Sofia Helin, der tilføjede, at hun ikke havde nogle problemer med at finde tilbage i rollen som Saga Noren.Har hende indeni»Jeg har hende hele tiden i mig. Det har også været lidt underligt at skulle have de samme bukser på i syv år,« grinede hun med henvisning til, at Saga Noren åbenbart ikke har skiftet bukser siden sæson et.Thure Lindhardt tilføjede, at han nu skal i gang med at lave teater på Nørrebro, og så har han også en kommende dansk spillefilm på vej.»Jeg begynder prøverne i januar.«.krdn@bt.dk 

Drab: Københavns Politi har foretaget endnu en anholdelse i forbindelse med et drab i Mjølnerparken.Det drejer sig om en 22-årig mand. Fire mænd er i forvejen fængslet i sagen. Senest blev en 18-årig og en 21-årig mand fængslet for den 9. november at have affyret flere skud fra en knallert mod Ghassan Ali Hussein, der sad i en bil sammen med to andre.»Den 22-årige er sigtet for det samme som de øvrige, nemlig at de har begået drabet i forening,« fortæller efterforskningsleder Torben Granat Svarrer, der ikke ønsker at komme nærmere ind på, hvad den 22-åriges rolle i skyderiet har været.Politiet mener, at drabet på Ghassan Ali Hussein er sket som led i krigen mellem banden Loyal to Familia og forskellige grupper på Nørrebro og i Nordvest/ ritzau/.

Overskriften 14/ 11 på Berlingskes leder ser kun det halvtomme glas.»Våbenhvile på Nørrebro - min bare«. EÉt er politikernes og politiets formåen, noget andet er familiernes nu mulige indgriben.Der skydes, såres og dræbes - det er udansk og uacceptabelt, og må stoppe.Men det er ikke stoppet uagtet helikoptere i luften det meste af natten, mobile politistationer, ronderende politi, beslaglæggelse etc. Når indsatsen ikke har været nok, er det er da positivt, at familierne får dæmpet deres voldelige afkom. Det startede med kvindernes demonstration i sidste uge og endte åbenbart foreløbig med fædrenes indgribe, som ingen tror på og nærmest hånes af også landets ledende politikere, bl. a.Peter Skaarup fra DF.Hvordan mon den reaktion opfanges af de mennesker, som i forvejen ikke er integreret, føler sig svigtet og også selv har svigtet? Dette initiativ skal tales op og roses, som også overborgmester Frank Jensen gjorde.Integrationen begynder i skolerne og i familierne, siger vi.Måske våbenhvilen ikke holder og er kommet alt for sent, men at skrive, endda i overskriften, » min bare« vidner om, at der lefles for den dårligere, men måske mere salgbare journalistik.JØRGEN G. JACOBSEN, KØBENHAVN.

200-300 lokale beboer var samlet på Blågårds Plads på Nørrebro i søndags, da det blev offentligt kendt, at der var indgået våbenhvile mellem Loyal To Familia og grupperingen omkring den gamle bandegruppering Brothas. - Det handlede meget om, at vi skal løfte opgaven i fællesskab.Der var ikke noget ' dem og os'. Vi var ét stort fællesskab, fortæller Gyda Heding, som var til stede som beboer, men også stiller op til kommunalvalget for Enhedslisten.Respekt for indsatsen- Der blev talt rigtig varmt om at være solidarisk. Både med hinanden og de unge mænd, der er involveret i bandekonflikten, fortsætter Gyda Heding.- Je g har stor respekt for de f amilier, der har været med til at få sat det i stand, fastslår hun. - Jeg håber, at det holder.Je g håber, at man er i stand til at forhandle sig til en løs-ning, siger den måske kommende politiker.km@eb.dk .Der var ikke noget ' dem og os'. Vi var ét stort fællesskab.

ENDNU en muslimsk friskole i København er sat under tilsyn, skriver BT. DIA Privatskole på Nørrebro har modtaget et brev fra Styrelsen for Undervisning og Kvalitet, der kræver svar på flere forhold.Ifølge referater fra skolens bestyrelsesmøder forbydes pigerne på skolen at gå i stramt tøj og for meget makeup, ligesom skolen oppebærer et overraskende højt karaktergennemsnit på 11,4 i faget idræt. Desuden er der tvivl om, hvorvidt skolen er uafhængig af Den Islamiske Forening, der har udpeget flertallet af skolebestyrelsens medlemmer og tillige har adresse på skolen.Tilsynet kommer i kølvandet på en økonomisk tilsynssag, efter at den tidligere viceskoleleder har bedraget med lønsedler for 3,8 millioner kroner.Skolen er den seneste i rækken af muslimske friskoler, der undersøges for ikke at leve op til kravene om at forberede eleverne på et liv i det danske demokrati. Sidste uge lukkede en skole, da staten fjernede tilskuddet, og denne uge adresserede statsminister Lars Løkke Rasmussen problemet i sin åbningstale i Folketinget.»Den frihed, som i hænderne på danske skoleledere, lærere og forældre bruges til at oplyse, anvendes desværre på andre skoler til at formørke,« lød det fra statsministeren. leny.

Justitsminister Søren Pape Poulsen (K) og Rigspolitiet har besluttet at åbne en mobil politistation i forbindelse med den verserende bandekonflikt i København. Det erfarer TV2.Politistationen åbner torsdag og bliver placeret på Nørrebro i et område med meget bandekriminalitet.Formålet er at skabe mere tryghed.Ifølge TV2' s oplysninger vil der være seks betjente på arbejde ad gangen på den mobile politistation, der ikke vil være døgnbemandet.Den mobile politistation har politiet allerede, og der skal derfor ikke investeres i en ny. Midlerne til bemanding bliver ikke taget fra politiets øvrige områder, men er nye penge.Åbningen af den mobile politistation kommer efter en periode med 18 skudepisoder i København på knap to måneder i København.Tirsdag foreslog justitsminister Søren Pape Poulsen, at banden Loyal to Familia, der primært opererer i København, skal opløses.Et forbud er et nødvendigt tiltag, mener ministeren.»Det er det, fordi vi kæmper for nogle retsprincipper i Danmark.Der bliver lavet den ene kriminelle handling efter den anden fra medlemmer af den her organisation. Så kan vi opløse og forbyde den, så er jeg klar til at gå den vej,« siger han.Ritzau Artikel her på siden og leder på side 2.

I en moske på Nørrebro har de troende haft besøg af imam Mundhir Abdallah, som opfordrede til drab på jøder.»Dommedag kommer ikke, førend muslimerne bekæmper jøderne og dræber dem,« sagde imamen. Det vakte nogen opsigt, om end danske teologer var påfaldende tavse om, at imamen såmænd bare citerede en tekst fra en hadith, et islamisk skriftsted. Islam er jo fredens religion, det ved alle. Blev imamen misforstået? »Vi er stolte af sharia, stolte af jihad og stolte af kalifatet. Det er vores besked til alle,« skriver Abdallah i en besked til Kristeligt Dagblad, der har lavet et Facebook-interview med imamen. Han afviser at have noget imod jøder. »I et kalifat er vi ansvarlige for at beskytte alle, for at tage os af alle og løse alles problemer. Selv jøders,« erklærer Abdallah. Med den slags problemløsere har man lyst til at have sine problemer i fred. Abdallah kan jo hurtigt komme til at forveksle en løsning med en Endlösung.

Sangerinden Katy Bødtger er død.Det skriver Politiken Den folkelige entertainer, der vandt Melodi Grand Prix i 1960, blev 84.Katy Bødtger var en fast bestanddel af ' Giro 413' gennem årtier, og med sin uskyldsrene røst underholdt hun danskerne med sange som ' Fiskerpigens sang', ' Blå viol', ' Popcorn', ' Kun for sjov', ' Edelweiss', ' Så går vi til enkebal' og ' Lille sorte stær'.Sangerinden, der blev født på Nørrebro i København i 1932, debuterede i 1957 og sejrede tre år senere i det danske Melodi Grand Prix med sangen ' Det var en yndig tid'.Hun blev dog blot nummer ti ved det internationale Melodi Grand Prix i London.I en lang karriere samarbejdede Katy Bødtger med blandt andre Gustav Winckler, Preben Uglebjerg, Inge Stauss og Grethe Sønck.Veteranen lod sig pensionere kort før sin 80-års fødselsdag.treo@eb.dk 
Katy Bødtger vandt Melodi Grand Prix og hittede på ' Giro 413' - hun blev 84.
Jeanette Ostenfeld, Terrasserne 4, Roskilde: For pokker da, hvor er livet i Danmark blevet farligt. Fuldt af trusler, som vore politikere nu gør så meget for at bekæmpe og begrænse.Jeg vil blot nævne nogle få af de farligste: Tiggere er virkelig slemme, de skræmmer os vildt, så de må bag tremmer (jeg husker især en ældre dame på Nørrebro.Oh, vogt dig...).Hjemløse, der formaster sig til at sove i små grupper, er på samme niveau. Ud med dem.For slet ikke at nævne de uhyggelige damer, der skjuler ansigtet. Hvor mange er der af dem? 50? Ind at sidde med dem også, eller giv dem en stor bøde, så kan de lære det.Så er der bekvemmelighedsflygtninge (eller hedder de kvoteflygtninge?), der formaster sig til at tro, at vi bevæges af, at deres hjem er sønderbombet, deres nærmeste dræbt, at de selv forfølges og voldtages. Ud med dem. Og så bedes de tage deres irriterende børn med.De sidste grupper er til overflod muslimer - hver og én - som truer vores smukke kristne værdier.Så tak til vores handlingsparate politikere, som vil passe så godt på os. Og godt nytår til alle os andre.

Mogens Bille, Strandgade 26, Dragør: Danske politikere som f. eks.justitsminister Søren Pape Poulsen (K) taler om at '(gen) skabe tryghed' i vort land. Dermed må der jo ligge, at almindelige danskere landet over lever i stor utryghed.Det står jeg personligt meget undrende over for, idet vidende, indsigtsfulde mennesker, f. eks. politifolk og andre ' eksperter', mange gange har slået fast, at almindelige borgere - som de fleste af os jo er - har uendelig ringe risiko for at blive ofre for forbrydelser.Kan det tænkes, at der er politikere, der spekulerer i temaet ' utryghed/angst' - ikke mindst blandt ældre mennesker - af den enkle grund, at der er stemmer i det? Jeg kan næsten ikke forestille mig et mere sølle politisk projekt! Måske er det slet ikke den fattige rumænske kone med kaffekoppen på Nørrebro St., der skal i spjældet? Er det snarere Pape m. fl., der skal tre uger på vand og brød og efterfølgende udvises, om ikke af Danmark så i hvert fald af Folketinget, p. g. a. ' utryghedsskabende adfærd'?.

Drabssag: Retsmedicinske undersøgelser af den skuddræbte teenager Servet Abdija bekræfter, at han blev ramt seks gange.Skuddene er affyret fra nært hold og angiveligt fra et enkelt våben, oplyser Københavns Politi fredag middag. Af hensyn til den videre efterforskning ønsker man ikke at oplyse, hvor og hvordan den 16-årige er ramt.Efter den brutale nedskydning, der fandt sted mandag ved den dræbtes hjem på ydre Nørrebro, har politiet modtaget 112 henvendelser fra borgere.I dagene efter forbrydelsen har politiet appelleret til særligt børn og unge om at bidrage til opklaringen.Flere har allerede lyttet til opfordringen, men ifølge Hans Erik Raben er de afgørende vidner endnu ikke dukket op. »Ud fra vores efterforskning kan vi se og høre, at der stadig er en del unge med viden om det her. De ved, hvad baggrunden for drabet er, og hvad der er gået forud.Der er også nogle, som ligger inde med helt konkret viden om, hvem drabsmændene er,« siger efterforskningslederen./Ritzau/

Bandekrigen raser på Nørrebro. Vi er endnu ikke gået over til gadekampe.Politikere beroliges dog af rigspolitichef Jens Henrik Højbjerg, der selv mener, at han har ressourcer nok til at håndtere situationen. Når selveste chefen siger sådan, så kan vi forstå det. Groft sagt forstår imidlertid ikke de politikere, der brokker sig over, at politiet ikke har tid til at tage sig af tyverier, lette voldssager og forebyggende arbejde. De to ting hænger nemlig sammen. Det kaldes på moderne sprog prioritering. Det er noget, politiet gør, når der ikke er nok ressourcer til at reagere på alle de politiske krav, der fyger dem om ørerne. En staldfidus er at ansætte flere politifolk, men fra en beslutning tages, til den virker, går der nogle år. Indtil da må de nøjes med at brokke sig.

Der spredes voldsforherligende religiøse budskaber fra visse moskéer i København.Senest blev der opfordret til folkedrab fra en moské på Nørrebro. Vi ved også, at man fra Mellemøsten fi-nansierer moskéer på dansk grund, og nu ser det ud til, at de er i gang med at etablere - og infiltrere - lokale friskoler.Vi vil ikke være med til dette. Vi kan ikke længere se passivt til, mens integrationsproblemerne bliver større og større.Venstre i København har gennem de senere år efterspurgt en opgørelse over, hvor mange moskéer, der er i hovedstadsområdet. I dag er der nemlig angiveligt ingen, der ved, hvor mange moskéer der eksisterer, hvilke religiøse grene disse er tilknyttet, og hvem som betaler.Som følge af imamloven er der en kortlægning af moskéerne på vej, som efter planen skal udkomme til efteråret.Det glæder vi os over, for hvis vi skal have fat om ondets rod, må vi vide, hvor den er.

Amerikanske Amanda Yee har kokkereret sig gennem flere verdensdele - blandt andet Bay Area i Californien - inden hun tog til Danmark. Her har hun en drøm om at give københavnerne god og ægte sydstatsmad. Det kommer til at ske fra hendes restaurant, The Blues Woman, der åbner i det tidligere domhus på Blegdamsvej på Nørrebro, der har fået nyt liv. Ind er rykket The Nomad Workspace, som er et såkaldt kontorhotel, hvor kreative sjæle og deres virksomheder kan få tag over hovedet - og altså også snart en restaurant.Men indtil projektet er helt i mål, kører Amanda Yee en række popups, hvor man kan få syn for sagen.Det er skruet så smart sammen, at man køber billet til de forskellige ting gennem en crowdfunding-kampagne.For 200 kr. får man en invitation til Blues Woman Secret Menus hemmelige pop-up-menu lørdag. Du tilmelder dig begivenheden ved at søge på The Blues Woman på denne side: ifundwomen.com.The Blues Woman Blegdamsvej 6, 2200 Kbh N Lørdag kl. 13-17.
Restaurant.
Følsomheden står ud af illustratoren Lisa Strøanders tryk, som nu dette på billedet, der leger med den for de fleste smerteligt velkendte situation at blive forladt. ... Vi vurderer, det har sin egen indbyggede zen-effekt, hvis man hænger det som udsigt fra sofaen. 

Politiforbundet: Problemerne har aldrig været mere vanvittigeBandeproblemerne har aldrig været mere vanvittige og åbenlyse, end de er i øjeblikket.Det siger formanden for Politiforbundet, Claus Oxfeldt, efter at to tilfældige unge mænd er blevet ramt af skud på Nørrebro og i Tingbjerg i København.»Det er ganske forfærdeligt. Når uskyldige mennesker bliver ramt, er det endnu mere alvorligt, end når de rammer hinanden.Så bliver det rigtig uhyggeligt,« siger han.Siden 12. juni har der været ikke mindre end 18 banderelaterede skyderier i København.For at komme konflikter og skyderier på åben gade til livs skal politiet have ressourcer til at lave en forebyggende indsats, siger Claus Oxfeldt.»Det vigtigste er at få folk væk fra miljøet, inden de ryger ind i det. Hvis de først er inde i det, er det meget sværere. Det er fødekæden til de her rocker-og bandegrupperinger, der er helt afgørende at få stoppet,« siger han.Ud over at opsøge de unge på skoler handler det i høj grad om, at politiet skal være til stede og synlige på gaden ved at gå og køre patrulje.Claus Oxfeldt mener, at politiet grundlæggende har de rigtige værktøjer, men at der ikke er betjente nok til at løfte den forebyggende indsats.»Vi har ikke haft ressourcer til at dyrke det præventive område de seneste år. Det gør det nemmere at rekruttere unge mennesker til de forfærdelige miljøer,« siger han.»Vi bruger ikke nok tid og ressourcer ude på skoler, hvor vi skal tale de unge fra det her vanvid.« I januar præsenterede regeringen med justitsminister Søren Pape Poulsen (K) i front en bandepakke.Danskerne skal kunne færdes på gaden uden frygt for at blive fanget i rocker-og bandegruppers skyderier, lød det.»Alle tiltag med bandepakker og nye værktøjer er jo fine. Men der skal også være nogle, der løfter det,« siger Claus Oxfeldt.»Der er jo ingen betjente, der sidder og venter på, at vi får en bandepakke. Problemet er jo, at vi skal hive folk ud af det, de sidder og arbejder med,« siger han.Ritzau.Tidligere bandemedlem: Bandekonflikten er løbet løbskUnder tidligere konflikter er de rivaliserende bandemedlemmer gået målrettet efter hinanden. I dag ruller unge mænd bilruden ned og skyder med risiko for, at de kan ramme uskyldige.Det siger Michael Green, der er talsmand for foreningen for tidligere bandemedlemmer, TBM Scandinavia.Fredag eftermiddag og natten til lørdag er to tilfældige unge mænd blevet ramt af skud i Tingbjerg og på Nørrebro.»Før i tiden var man klar over, hvem der var ude efter hinanden. I dag kan man ikke placere personerne og ved ikke, hvem de har tilhørsforhold til,« siger Michael Green.»Nu kører man rundt i gaderne og skyder ud af en bilrude eller fra en knallert og rammer uskyldige mennesker. Det er jo ikke noget, man er vant til at se. Før i tiden var det mere isoleret, mens det i dag er diffust.« Efter skudepisoderne mod tilfældige i Tingbjerg og på Nørrebro har Københavns Politi advaret unge mænd, der færdes i de områder, og som ikke har noget med bander at gøre.Det nemlig næsten umuligt at forhindre, at to mænd sætter sig på knallert og kører af sted for at skyde på tilfældige mennesker, lød det fra chefpolitiinspektør Jørgen Skov på et pressemøde lørdag morgen.»Udmeldingen er selvfølgelig kedelig, for det er jo det samme som at sige, at man ikke kan beskytte borgerne,« siger Michael Green.»Men det kan være svært at forhindre, for hvis folk vil skyde, så skyder de, ligesom folk smugler narko, hvis de vil smugle narko,« siger han.Men der er ingen tvivl om, at der skal sættes ind nu, for bandeproblemerne er løbet løbsk, mener Michael Green.»Noget må være gået fuldstændig galt.Vi står med en gruppe unge - og nu er jeg ikke særlig pædagogisk - som er fuldstændig uden for pædagogisk rækkevidde.« »Både forældrene har et ansvar, og nu må vi også snart som samfund til at stille noget op. De unge, som har risiko for at ryge ud i kriminelle bandemiljøer, skal gribes tidligere. Samtidig skal skolerne sætte hårdere ind, så de unge kan få respekt for autoriteterne,« siger han.Ritzau.Politiet på Nørrebro til de unge: Pas godt på jer selv!Fredag eftermiddag og natten til lørdag er to helt tilfældige unge mænd blevet ramt af skud på Nørrebro og i Tingbjerg i København.Det får nu Københavns Politi til at advare unge mænd, der færdes i de områder, og som ikke har noget med bander at gøre.»Det er næsten umuligt at forhindre, at to mænd sætter sig på knallert og kører af sted for at skyde på tilfældige mennesker,« sagde chefpolitiinspektør Jørgen Skov på et pressemøde lørdag morgen.»Det er især unge mænd i alderen 17-25 år, der er udsat. Hvis man tilhører den gruppe og færdes i de udsatte områder, vil jeg sige sige: Pas godt på jer selv.« Samtidig beder han personer, der kender folk i bandemiljøet, om at gribe ind.»Vi sætter alt, hvad vi har, ind, men det er meget svært at bekæmpe.Hvis man kender nogen i bandemiljøet, er det vigtigt, at man prøver at tale med dem og taler til dem og tager afstand fra det, de gør,« siger chefpolitiinspektøren.Det seneste døgn har der været tre skud episoder i København, hvor tre personer er blevet ramt af skud - heraf har to været helt tilfældige mænd.»Det er to fuldstændig almindelige unge mænd, som ikke har banderelationer, ikke er kriminelle. Der er ikke nogen som helst grund til at tro, at de er med i den konflikt, der udspiller sig,« siger Jørgen Skov.I alt har der været fem skudepisoder i løbet af ugen. Tirsdag og onsdag blev der skudt på Nørrebrogade og i Københavns Nordvestkvarter.Politiet har mange »gode spor« i flere af sagerne - blandt andet videoovervågning, lyder det på pressemødet.Politiinspektør Poul Kjeldsen fortæller, at det generelt er det samme billede, der er ved de fleste skyderier: »At det er to grupperinger, der slås mod hinanden.« Politiet kan ikke sætte tal på, hvor mange det er, der slås.Jørgen Skov fortæller, at der er sat »rigtig mange« betjente ind, og der er blevet kaldt ekstra mandskab ind i weekenden efter de tre skudepisoder i løbet af det seneste døgn.Ritzau.

Hvordan fik du ideen til Provins? »Jeg er selv vokset op med sovs og karto-fler i provinsen i Næstved, hvor der er en ret stor stolthed forbundet med at spise de retter, som min farmor lærte alle sine børn og svigerdøtre. Mange af os beboere på Nørrebro er jo fra provinsen, og det er virkelig et øsamfund, så jeg tænkte: »Hvorfor ikke forherlige provinsen og tage det bedste fra den?«. Det danske køkken har jo typisk enten været forbundet med steder, hvor man skodder i bearnaisen, eller vanvittig revolutionerende og megadyr mad, så jeg ville gerne lave en rigtig god, men billig restaurant med nogle af de der gamle dyder, som jeg kender hjemmefra«. Hvad skal Nørrebro med et dansk koncept som Provins? »I starten sagde nogle i det her røde segment: »Okay, du åbner en dansk restaurant på Nørrebro, skal du så også servere en masse svinekød og have et Dannebrog i vinduet?«. Men jeg synes netop, der er en pointe i at åbne en restaurant med jævn dansk mad på Nørrebro, og alle er velkomne. Hvis man endelig skal tage den snak, synes jeg også, man kan sige: »Hvorfor må vi ikke have en stolthed omkring vores køkken?«. Vi tænker jo heller ikke, at pizzeriaet overfor er fascister, fordi de flager med italienske flag. På Provins er det et køkken, en tid og en tradition, man smager på, og intet andet«. Og hvad kan det danske køkken? »Jeg tror, vi danskere godt kunne bruge et sted, hvor vi må være danske, for vi har ikke særlig mange traditioner tilbage, som binder os sammen. Jeg oplever, at gæsterne bliver ramt på deres følelser mere end på gastronomien. De kommer ikke for at smage noget nyt, og derfor eksperimenterer vi heller ikke med persillesovsen.Det er bare dejligt og umoderne at være tilbage i skoene. Vi skal hele tiden tænke frem, men jeg tror faktisk, folk nyder at mindes. Der er noget enkelt og afvæbnende ved det«. Hvorfor skal restauranten også huse saloner? »Sang og musik og det at spise sammen er den hurtigste vej til fællesskab, så der er noget meget forsonende ved det. Og så har det selvfølgelig også noget at gøre med min baggrund som skuespiller og et ønske om at kombinere det bedste og servere det hele på én gang«. Det er mange indtryk, som gæsterne skal forholde sig til, kan det ikke blive for rodet? »Vi er jo vant til, at der sker flere ting på en gang, så jeg tror nærmere, det er et krav nu om dage, at folk gerne vil underholdes.Jeg forestiller mig også, der er en tryghed i, at folk ved, hvad de skal have at spise, og hvad der skal ske. Det er forholdsvis faste rammer, som kan være dejligt at træde ind«. Nogen vil måske mene, at det tager fokus fra den enkelte oplevelse? »Ja, men så skal de jo bare dele det op.Jeg synes, det er ekstra festligt, og hverdagen må godt være festlig. Det er meningen, at man skal komme og nyde det og tage en oplevelse med hjem, som både stimulerer ens intellekt og sanser. Vi befinder os jo i en tid lige nu, som kan føles lidt ængstelig - måske netop på Nørrebro - så det er en opfordring til, at vi skal huske at samles og hygge os«. Kan det ikke forvirre med så broget et repertoire? »Jo, men egentlig vil jeg gerne gøre konceptet så bredt som muligt, så man ikke er begrænset af, at noget ikke passer ind, hvis det er en skidegod idé. I stedet for det indholdsmæssige går jeg mere efter at skabe et forløb ligesom i teaterforestillinger, hvor man starter lidt blødt ud, og så vokser det, til man har været det hele igennem følelsesmæssigt og føler sig mæt. Det er uforudsigeligt, og man ved ikke, hvor man bliver ramt henne følelsesmæssigt, så det ryster folk og giver den der katarsisoplevelse, som jeg helt klart er ude efter. Jeg bestræber mig på, at man bliver berørt i sit indre, mere end bare i munden«. Nu nævnte du det selv før: Hvad skal vi med al den nostalgi? »Jeg tror, der sker noget, når man selv får børn og finder ud af, hvad man gerne vil give videre til dem. Jeg er meget optaget af fællesskabet og synes, det er lidt forfærdeligt og foruroligende, hvis vi forbinder sang og fællesskab med nostalgi.Sang og musik er ikke en del af vores kultur, og det er så ærgerligt, for vi elsker det jo alle sammen. Vi skal huske at have det godt med hinanden og ikke være så flove over vores danske ophav«.ibyen@pol.dk Fakta: PROGRAM 31/10 ' Jazz, flæsk og fællesskab'18: Værtindens velkomstsang 18.30: Middag 19.30: Anders Haahr Rasmussen læser op af sin roman 19.45: Thomas Halfdan om klaverets historie og jazzpianisten Kjeld Bonfils 20: Dessert og kaffe 20.15-21: Thomas Halfdans Kvartet Madbillet: 175 kr. Entré: 65 kr.Angiv ' boller' eller ' flæsk' ved booking på WWW provins-mad.dk.
På Provins hylder Heidi Colding-Hansen kunsten, danskheden og fællesskabet.
Indvandrerbanden Loyal To Familia har udvidet sit territorie syd for København og har ifølge kommune og politiet slået rødder i Køge.Banden er på det seneste blevet sat i forbindelse med en række voldelige sammenstød på Nørrebro i København og i det vestlige Aarhus, og fra flere repræsentanter i Køge Kommune lyder det, at den berygtede bande nu også har givet sig til kende i fire af byens boligkvarterer.- Vi har kunnet konstatere, at de er blevet meget nærgående i nogle af vores boligområder, og det er vi selvfølgelig frygteligt kede af, siger borgmester Flemming Christensen til Ekstra Bladet.Startede med AarhusDet er særligt byens store boligblokke, banden har kastet sig over.Ifølge skoleleder og byrådsmedlem i Køge Thomas Kielgast har gruppen adskillige gange markeret sin tilstedeværelse i området omkring Hastrupskolen og Hastrup Parken i den sydlige del af byen.- Da der begyndte at være uro i Aarhus, begyndte det også lige så stille hos os, fortæller skolelederen til Ekstra Bladet. I modsætning til Aarhus og Nørrebro, hvor Loyal To Familia har trukket et hav af konflikter og sammenstød i den kriminelle underverden med sig, så er Køge endnu ikke blevet ramt af de helt store optøjer.Alligevel har banden gjort sig bemærket ved områdets skole.- Vi har oplevet en form for magtdemonstration, hvor de er mødt op ved et grønt område med over 15 personer for at vise, at ' her er vi', fortæller Thomas Kielgast om bandens tilnærmelser til skoleeleverne, som har fået lederen til at slå alarm.Rekrutterer blandt børnIfølge Kielgast har der også været episoder, hvor grupperingen har forsøgt at rekruttere blandt skolebørnene.- Der foregår nogle forsøg på at få kontakt med vores unge. En af måderne er at skabe et positivt billede og invitere de unge på cafebesøg og den slags, siger Thomas Kielgast om bandens metoder.Særligt Karlemoseparken i den nordlige del af byen skulle ifølge oplysninger til Ekstra Bladet være et af klubbens hovedkvarterer.Men da vi besøger området, bliver klubbens tilstedeværelse pure afvist.- I er gået helt forkert. Det er slet ikke her, det er i København og mere sydpå, det sker, lyder det fra en ung mand, som sammen med en gruppe venner hænger ud i kvarteret. Samme melding kommer fra to unge mænd i en bil med mørke ruder, som hurtigt stopper op foran det betontunge boligkompleks og fortæller os, at vi ' intet finder her'.Lad vores unge væreI Køge Kommune er man dog ikke i tvivl, og ifølge borgemester Flemming Christensen gør man nu alt for at stoppe den berygtede bandes fremmarch i byen.- Vi vil ikke have dem her.De må gerne finde på noget andet at lave og så lade vores unge mennesker være i fred.Og vi er jo især opmærksomme på, hvor galt det er gået i Aarhus, og det der foregår på Nørrebro nu, siger borgmesteren.Som et forsøg på at afskærme de unge fra banden har kommunen derfor iværksat en række aktiviteter om eftermiddagen og aftenen.- Den eneste løsning er at skabe nogle alternativer til de unge. Det har det ene formål at være til stede og hjælpe de unge med at tage det rigtige valg, hvis de bliver kontaktet af gruppen, siger Thomas Kielgast.Politiet: Vi har holdt øje med dem længeLoyal To Familia har over sommeren været involveret i en række voldsomme episoder.Senest tirsdag aften, hvor politiet for anden gang på få dage måtte rykke ud til et banderelateret skyderi på Nørrebro. I Aarhus har politiet forlænget en midlertidig visitationszone som konsekvens af flere brutale sammenstød mellem LTF og rivalen Black Army.Derfor er man i Midt-og Vestsjællands Politi ikke i tvivl om, at der skal slås hårdt ned på de nye tilflyttere i Køge.- Det er ikke nyt for os, at LTF er til stede i byen. Vi har holdt øje med dem i et stykke tid, og vi har længe haft et tæt samarbejde med kommunen i den forbindelse, siger kommunikationsansvarlig Carsten Andersen til Ekstra Bladet.- Derfor kontrollerer vi dem også altid, hvis vi har mulighed for det. Vi stopper dem tit, hvis vi ser dem komme kørende, og det ved vi, de er rigtig trætte af, siger han.Advar jeres børnIfølge politikommissæren har politiet ikke kendskab til, om banden har organiseret sig i et klublokale. Der er heller ikke registreret en eskalering af kriminalitet eller konflikter endnu.- Men for os handler det meget om at begrænse tilgangen til grupperingen. Vi ved, at hvis man først er kommet ind i den løbebane, så er det svært for de unge at komme ud igen. Så man kan jo i en ung alder desværre ødelægge meget for sig selv, siger Carsten Andersen, der opfordrer forældre i Køge til at tage en snak med deres børn.- De skal advare deres børn mod at have noget som helst med banderne at gøre.Og hvis forældrene har brug for at række ud til politiet eller SSP, så skal de gøre det, lyder det.cama@eb.dk Grupperingen har forsøgt at rekruttere blandt skolebørnene Vi vil ikke have dem her.De må gerne finde på noget andet at lave og så lade vores unge mennesker være i fred Vi har oplevet en form for magtdemonstration Man kan jo i en ung alder desværre ødelægge meget for sig selv.Fakta: HER HOLDER DE TILI København er banden kendt for at holde til ved Tingbjerg og på Nørrebro.I Nordsjælland har gruppen afdelinger i Hillerød, Helsingør og Nivå.Også i Aarhus er banden sat i forbindelse med flere sammenstød i Aarhus V omkring Bispehaven og Brabrand.I Køge menes gruppen at holde til i Karlemoseparken og Hastrup Parken samt to andre ukendte steder.
ADVARER: Loyal To Familia lokker de unge med café-besøg i forsøg på at skabe nye medlemmer i provinsen.
Nørrebro og andre bydele har lidt nok! Flere unge mennesker har måttet lade livet for deres forbindelser til de kriminelle bander, der har været i krig siden marts. Nu er der indgået våbenhvile, via fædre og til dels mødre. Det er tankevækkende, og i grunden bizart, for det betyder, at forældrene er vidende om, at de unge er kriminelle.De skulle sandelig have reageret før.Våbenhvilen er en lettelse, men hvad så om en måned, når den er slut? Den er vist kun en stakket frist, er jeg bange for.Jeg har talt med adskillige fornuftige folk, der siger, at de undgår at cykle gennem Nørrebro. Sådan har det aldrig været i Danmark før! Det er godt, at der nu er udsigt til, at man med jura kan forbyde Loyal to Familia. Det skal ikke kun ramme dem og Brothas, men også de andre bander. Godt at deres klubhuse rundt om på Sjælland og øerne er blevet lukket.Krigen mellem LTF og Brothas er en kamp om territorier. Jeg har via mit arbejde haft kendskab til en del af familierne. Jeg har stadig et hjerte for Nørrebro, og jeg bliver meget berørt af de forfærdelige begivenheder, der har fundet sted.Det, der piner mig allermest, er, at der stadig er lillebrødre og fætre, der lokkes ind i banderne.Det er almen viden, at det ofte er drenge fra svage hjem, der rekrutteres til banderne.Det er unge mænd, som ikke er i gang med uddannelse eller har et job. Deres forældre er dårligt uddannet, og drengene selv har ofte heller ikke klaret sig i skolesystemet. De søger fællesskaber, hvor de kan få status. I banderne får de det og tilmed hurtigt tjente penge fra hashhandel og anden kriminalitet.Kunne skolen have gjort noget?Som skolemenneske kan jeg naturligvis ikke lade være med at tænke på, om skolen kunne have gjort det bedre for de drenge? Vi kunne have presset dem til bedre uddannelse.Vi kunne have forlangt mere af forældrene.Vi kunne måske have fået fjernet flere fra hjem, der ikke magtede opdragelsen.Men sagen er, at en del af indvandrerbandedrengene har gået på muslimske friskoler, især dem, der har tilsluttet sig Hizb ut-Tahrir.Den bør vel også forbydes? Problemet er desværre ikke løst ved at forbyde banderne og grupperingerne. De hardcore kriminelle vil finde andre veje, andre mødesteder og fortsætte mere i det skjulte. Der er håb om, at det trods alt vil blive sværere at få nye til at gå med, når de ydre tegn - rygmærker og andet - er forbudt.Et liv i en bande eller i skyggen af en er et dårligt liv. Det kan de frafaldne fortælle om, og det er der heldigvis nogle, der tør og gør.Det er rørende og flot, at en gruppe somaliske kvinder forleden stod frem på Tagensvej, da en af deres slægtninge var blevet skudt. De sagde STOP. Det var en 30-årig far, der var blevet dræbt. Dybt sørgeligt, også selv om han åbenbart havde relationer til Brothas.Det imponerer mig til stadighed, at der er den energi og kraft på Nørrebro. Hver eneste gang, der har fundet et skyderi sted, møder en gruppe beboere op. De forsamler sig på den nøjagtige lokalitet, og de medbringer kaffe til alle. De markerer med deres tilstedeværelse, at de ikke vil acceptere den vold og den råhed, der hersker på grund af banderne.Foreningen hedder »Vi ta'r gaderne tilbage«. Den blev stiftet i 2008. Det var kort efter et skyderi lige ud for det dejlige område Ba Nanna Park, hvor hele to fritidshjem holder til. Nannasgade begynder lige foran Rådmandsgades Skoles hovedindgang. Altså et skyderi tæt på steder, hvor en masse børn havde og har deres daglige gang. Det reagerede en gruppe gæve forældre på. De kom hen på skolen og bad om at låne et lokale. 110 mennesker mødte op og stiftede foreningen. Den fungerer endnu. Det er beundringsværdigt, men rystende, at det er nødvendigt. Nu må samfundet få bandeuvæsenet stoppet! Meget er forsøgt, desværre uden effekt, men godt at man nu via jura vil stramme op.Det kan forhåbentlig forhindre, at 8-9-årige drenge bliver stikirenddrenge for bandemedlemmer.De kommer ofte til at leve i en forestilling om, at det er sådan, man skal være, når man bliver stor. Bandedrengene er seje, de har penge og deres liv er spændende, tror de. Forkert! Vi skal beskytte de mange gode familier, der lever på Nørrebro og i andre udsatte bydele.At vi nu skal forbyde bander er meget trist, for det er vores smukke frihed til at danne foreninger, vi dermed gør op med.Nødvendigt, men ikke tilstrækkeligt.Vi skal arbejde forebyggende. Vi skal ikke have ghettoer. Vi skal have mange små sociale boligbyggerier alle steder, også i Gentofte og Lyngby-Taarbæk.Alle børn skal i daginstitution. De sociale myndigheder skal ind om nødvendigt.Folkeskolerne skal have fokus på de svage familier og kræve forældrene på banen, før det er for sent. Vi skal have et skarpt opsyn med de etniske friskoler.Det gør mig så ondt, at familier skal leve i områder, hvor de med rette kan frygte, at deres børn tilfældigt bliver ofre i et bandeskyderi.Gid våbenhvilen ender med fred! Lise Egholm er forfatter og tidligere skoleleder.Vi skal ikke have ghettoer. Vi skal have mange små sociale boligbyggerier alle steder, også i Gentofte og Lyngby-Taarbæk.
Kommentar.
En ældre kvinde må hive sit dankort til sig og proppe det tilbage i pungen.Hæveautomatens display hos Danske Bank er flækket, og beskeden på skærmen er svær at få øje på.Foran banken står to damecykler med lyserødt stænk fra farvebomber. På cykelstien langs fortovet drejer cyklisterne hovedet og retter blikket mod bankens ituslåede facadeglas. Stumperne holdes sammen af beskyttelsestape.Regnvandet på Nørrebrogade har taget farve fra resterne af grønne, lyserøde og orange farvebomber.Tallet 69 er spraymalet på flere butiksvinduer, døre og bænke, som nogle af de små spor, der vidner om onsdagens sammenstød mellem politi og ungdomshusdemonstranter.Demonstrationen blev holdt i anledning af 10-årsdagen for rydningen af Ungdomshuset på Jagtvej 69.Foran Arbejdernes Landsbank på Nørrebrogade er fire mænd i arbejdstøj i gang med at spule fortovet fri for affald og rense de sidste rester af graffiti væk fra bankens ruder.»Først var vi hos BR, og nu har vi været her siden 7-tiden. Der er mere graffiti, end vi plejer at se, så det har taget et par timer at rense facaden«, fortæller Jørgen Hansen, der arbejder for virksomheden All Remove, som renser graffiti af bygningsfacader.Firmaet har flere faste opgaver om ugen på Nørrebrogade, men sjældent har han set »så meget nylavet graffiti på en facade«. Fronten mellem ungdomskultur og det ' etablerede system' blev tegnet klart op under demonstrationen, hvor politiet anslog, at omkring 1.000 var på gaden.Tristhed i bankenDet gik hårdt ud over Arbejdernes Landsbank.»Vi ville ikke gå ud, så længe demonstrationerne var i gang, selv om vi havde lukket. Så vi var herinde, mens der blev kastet sten mod ruderne. Man vænner sig aldrig til det, og det er lige trist hver gang«, siger Helge Olsen, der er filialdirektør i Arbejdernes Landsbank på Nørrebro.Hærværket er lige så voldsomt som det, han oplevede i banken for 10 år siden, da Ungdomshuset på Jagtvej 69 blev ryddet.Men på trods af skader og besøg fra utallige håndværkere er banken åbnet på samme tid som sædvanlig.»Vi er lidt mere trætte i dag end normalt, men vi åbner og gør det samme, som vi plejer. Jeg passer på mit personale, og personalet passer på deres kunder«, siger filialdirektøren.Fonden Jagtvej 69, der driver ungdomshuset på Dortheavej, er selv kunde i Arbejdernes Landsbank.Busplanen ved stoppestedet midt på Nørrebrogade er tagget med et lille lyserødt 69, og et par håndværkere går rundt og banker brostenene i fortovet på plads.»Nej, nej, det her har ikke noget med demonstrationen at gøre«, forsikrer den ene.På den anden side af den brede vej ligger butikken Mejlshede Låse og Nøgler.Fra butikkens vinduer på første sal overværede flere af gadens forretningsdrivende gårsdagens demonstration.»Der er blevet lidt roligere, efter at de unge forsvandt fra Jagtvej 69. Men demonstrationer som den i går er ikke godt for Nørrebro. De skaber et dårligt indtryk af området og afholder folk fra at handle her«, siger Hans Mejlshede, der ejer butikken og er formand i Nørrebro Handelsforening.Butikkens store glasfacade er stadig intakt.Og sådan ser udsigten ud hos flere af Nørrebrogades butikker. Men Hans Mejlshede, der har boet i opgangen over sin butik på Nørrebro siden 1969, husker tydeligt optøjerne i 2007.»Selv om det er slemt, det, der er sket denne her gang, så var der langt flere og langt større ødelæggelser sidst. Men der er ødelæggelser for mange penge. Penge, man kunne få mange bedre ting for«, mener Hans Mejlshede.Forbi butikken ruller en kvinde i en lang ulden frakke forbi med sin barnevogn.»Vi priste os lykkelige for, at vi var kommet hjem og ikke skulle ind til byen. For så havde vi ufrivilligt været en del af demonstrationen. Når man har et barn, vil man gerne være et sted, hvor der er sikkert at være, og det var det jo ikke i går«, siger Maria Jagielska.Hun er vokset op på Nørrebro, er kommet i det gamle Ungdomshus som barn og bor nu ved siden af det nye Ungdomshus.Jagtvej 69En mand trækker sin pølsevogn efter sig og skaber en trafikprop på Nørrebrogade.Han er på vej mod Nørrebros Runddel, hvor han også stod, da sammenstød mellem unge og politi fandt sted.»Det startede allerede ved kirken i Sjællandsgade, hvor politiet begyndte at skille dem ad på grund af kanonslag og fyrværkeri.Jeg kan godt forstå de autonome den dag i dag. De skal jo også have et sted at være. Men jeg synes, politiet har handlet flot«, siger Jackie Nielsen, der arbejder for Mickeys Pølser.På Jagtvej 69, få meter fra Nørrebros Runddel, ligger den tomme grund, som det hele handler om. Siden er den gamle ungdomshusbygning revet ned, og intet nyt er bygget.»1. marts. Vores kampdag. Intet glemt - Intet tilgivet« står der på et sort banner med dødningehoveder, der er spændt ud mellem fire vinduer i bygningen ved siden af pladsen, hvor Ungdomshuset engang lå.Her forsøgte politiet at opløse demonstrationen, inden de tvang demonstranterne videre mod det ny Ungdomshus på Dortheavej i Nordvest. Der er stille foran den graffitimalede bygning, det nye Ungdomshus i Nordvest. Foran bygningens indgang står en indkøbskurv med franskbrødsrester.En rusten olietønde med udbrændt affald og en tom malerspand. På fliserne under er der hvide og lyserøde farvepletter fra farvebomber. Her, på Dortheavej 61, eskalerede demonstrationen.Ni blev anholdt.Gennem natten har demonstranterne fra Ungdomshuset forsøgt at rydde op på vejen. Ole Larsen fra Københavns Ejendomme er ude for at tjekke stedets tilstand.»Folkene fra Ungdomshuset har selv ryddet op på gaden i nat, efter at huset blev frigivet af politiet. Jeg har ikke været inde i huset endnu, men her udenfor ser alt fint og ryddeligt ud«, siger han.Ved siden af ham står en af repræsentanterne fra Ungdomshuset. Han skodder sin cigaret i en vandpyt, mens han understreger, at de i Ungdomshuset »indtil videre ikke har tænkt sig at sige noget om i går«. Sammen med Ole Larsen fra Københavns Ejendomme forsvinder han ind ad hoveddøren til Ungdomshuset. Efter dem følger en ung mand i en sort hættetrøje med en pizzabakke under armen.Og døren bliver smækket hårdt i.signe.villsbol@pol.dk 
UNGDOMSHUSET Nørrebrogades banker og forretningsdrivende rydder op efter balladen onsdag. Ved Dortheavej iNordvest er der stille.
»I ntet glemt, intet tilgivet.« Ungdomshusets credo skal minde folk om, hvad der ikke længere står på adressen Jagtvej 69. Alligevel synes curlingkosten at have fejet en del af oprøret ind under samfundets vatterede gulvtæppe. Nok mistede man huset på Jagtvej 69, da det blev ryddet for ti år siden, men man fik et nyt Ungdomshus, denne gang på Dortheavej i Københavns Nordvest-kvarter. Selv Barsebäck er lukket.Så hvad går man på gaden for, når man har fået sin vilje? Svaret leder man stadig efter på den yderste venstrefløj.Berlingske har talt med en række kilder, der medgiver, at venstrefløjsaktivismen er nede i en bølgedal for tiden. Flere påpeger, at der døde noget den dag, de unge rømmede Ungdomshuset på Jagtvej 69. Forud var gået flere års juridiske kampe, hvor de unge var blevet tvunget til at tage del i det samfund og det retssystem, de kun anerkendte ved at stå udenfor.En kafkask kamp blev tabt, og en proces bremset.»For mig stoppede det den dag. Jeg var udmattet.Det var naturligt, at den yngre generation skulle tage over efter den dag,« siger Marie, bruger af Ungdomshuset fra 2003-2007.Men hvis man læser Facebook-invitationen til den planlagte demonstration onsdag i anledning af, at det 1. marts er ti år siden, at Ungdomshuset på Jagtvej 69 blev ryddet, findes vreden endnu. En vrede mod systemet: »Ti år efter rydningen har mange ting ændret sig, Faderhuset er dødt, og vi har vundet kampen for et nyt hus - men den arrogance og kynisme, der er blevet regeringens og Københavns Kommunes varemærke, lever videre i bedste velgående. Den politik, der førte til Ungdomshusets rydning, fortsætter dens frontalangreb mod ikke blot den alternative ungdomskultur, men mod hele Nørrebro,« står der i invitationen til demonstrationen.Fra BZ til COP15 til stilhedHistorisk set har venstrefløjen ved flere lejligheder samlet sig og stået værn om det, den troede på. Bid mærke i datids-passussen. For det er efterhånden længe siden, at vi for alvor har set og hørt dem, men der var engang.Den yderste venstrefløj og særligt BZbevægelsen havde kronede dage i 80erne, hvor flere tomme huse blev besat.18. maj 1993, efter Danmark havde stemt ja til Edinburgh-afgørelsen, brød Nørrebro bogstavelig talt i brand. Det skete igen i 2006 og 2007 med flere demonstrationer mod rydningen af Ungdomshuset på Jagtvej 69, som kulminerede 1. marts 2007, da huset blev ryddet, og over 700 personer blev anholdt.Under »G13-demonstrationen« i 2007 for et nyt ungdomshus blev 436 anholdt. Og til klimatopmødet i København, COP15, i 2009 mobiliseres én af de største demonstrationer i Danmarkshistorien, politiet tilbageholdt 913 personer, der blev sat i futtog med strips om håndleddene.Siden har man ikke hørt meget til den yderste venstrefløj.Men hvorfor? Er politiet blevet for stærke? Er de unge blevet gamle? Er de autonome blevet heteronome? »Bevægelser er ofte stærkest, når de kæmper for et konkret mål - i det her tilfælde bevaring af det gamle Ungdomshus og siden et nyt Ungdomshus. Når man så opnår det, bliver det svært at fastholde det engagement, man har skabt. Samtidigt fik politiet efterhånden godt styr på de her civile ulydighedsaktioner, som aktivisterne lavede. Særligt til COP15 viste politiet, hvem der bestemmer,« svarer René Karpantschof, tidligere BZer og autonom, i dag sociolog med speciale i politiske bevægelser.Ifølge ham er aktivistmiljøerne i dag noget famlende med hensyn til at finde effektfulde og bredt mobiliserende aktionsformer som svar på ulighed, klimaproblemer, nationalisme og andre af tidens spørgsmål.»Lever i bedste velgående« Lektor og samfundsforsker Johannes Andersen fra Aalborg Universitet er enig i, at aktiviteten mangler. Han mener, at der er gået hverdag i aktivismen: »Der var en gruppe, der var ret militante, men de voksede op, de blev ældre. De har stadig holdningerne, men ikke energien.Man kommer ind i en anden fase i tilværelsen. Der er stort set ingen mobilisering af politisk karrakter lige nu,« siger forskeren.Men pludselig var de der igen. 3. december 2016 havde den islamkritiske gruppe »For Frihed«, tidligere Pegida, arrangeret en march på Nørrebro, fordi der ikke ville blive hængt julepynt op. For Friheds march blev mødt af den vrede venstrefløj, der havde mobiliseret sig for en kort bemærkning. 11 blev anholdt.»Meget af aktiviteten i miljøet er flyttet fra Nørrebro til Nordvest, og ud fra den betragtning var det den udenomsparlamentariske venstrefløj, der viste sit ansigt på Indre Nørrebro igen,« siger Mikkel Skov Petersen, tidligere ansvarshavende redaktør på »Modkraft«, der var et uafhængigt, venstreorienteret netmedie.1. februar lukkede Modkraft efter 17 år og endnu en stemme i debatten forstummede.Endnu engang på venstrefløjen.Men hvis man spørger Marco Malcorps, der er tidligere bruger af Ungdomshuset, lever bevægelsen i bedste velgående.»Jeg kan med slet skjult stolthed sige, at det lever endnu. Med Dortheavej fik vi et mindre generationsskifte. En del fra min generation begyndte at kaste sig over andre ting, men nogle rykkede med til Dortheavej, og der kom et kæmpe indtog af yngre folk. Så hvis det fra politisk hold var ambitionen at rykke den anarkistiske bevægelse op med roden ved at fjerne det hus, er man blevet slemt skuffet. Den lever i bedste velgående - måske endda bedre,« siger Marco Malcorps, der kom i Ungdomshuset fra 1999-2007.Han skal selv til demonstration i anledningen af ti-årsdagen for rydningen.»Den første demonstration i flere år.«.mals@berlingske.dk Fakta: FAKTAUngdomshuset på Jagtvej 69I 1982 fik BZ-brigaden huset af Københavns Kommune.I 1999 blev huset på Jagtvej 69 sat til salg til højestbydende af Københavns Kommune.I 2000 blev huset købt af selskabet Human A/ S, som frikirken Faderhuset senere blev ejer af.I 2003 stævnede Faderhuset Ungdomshusets brugere ved Byretten og krævede ejendomsog brugsret over bygningen. I 2004 gav Københavns Byret Faderhuset medhold. En dom som Østre Landsret stadfæstede i 2006. Trods flere mæglingsforsøg og købstilbud fastholdt Faderhuset, at de unge skulle ud.1. marts 2007 blev Ungdomshuset ryddet af politiet. 4. marts 2007 blev huset revet ned. Grunden har stået tom lige siden.Bruger af Ungdomshuset »Marie« har ikke ønsket at medvirke med efternavn. Berlingske er bekendt med hendes fulde navn.
Der var engang, hvor megafonen blev hørt helt inde på Christiansborg, men dagene, hvor den yderste venstrefløj for alvor sætter dagsordenen, synes fjerne. Vreden er der, men aktiviteten mangler.
En »thumbs up« og et smørret grin.Lederen af banden Loyal to Familia (LTF), Shuaib Khan, var tydeligt tilfreds med den dom, der mandag blev afsagt mod ham i Byretten i København.Den 30-årige dansk-pakistaner fik en straf på tre måneders fængsel, en bøde på 12.200 kroner og en betinget udvisning fra Danmark, der gælder i to år i en sag om trusler mod en betjent.Dermed undgik LTF-lederen endnu en gang at blive udvist fra Danmark.Det var fjerde gang på ti år, at Khan var tiltalt i en sag, hvor anklagemyndigheden forsøgte at få ham udvist. For Shuaib Khan har en straffeattest, der er længere end hans CV, og der har således været flere muligheder for at gøre forsøget.I de første to sager - en sag om vold med døden til følge fra 2007 og en sag om grov vold - blev anklagemyndighedens krav afvist, mens Khan også i den tredje sag fik en betinget udvisning på to år.En betinget udvisning gives typisk, når tilknytningen til Danmark vurderes at være for stor. Man kan således få flere betingede udvisninger fra et land, uden at det automatisk kan veksles til en ubetinget udvisning.Minimal tilknytning til PakistanShuaib Khan er født på Rigshospitalet og opvokset på Nørrebro i København, hvor han stadig bor sammen med sine forældre og en yngre søster.Hans forældre kom til Danmark i 1970erne, men er stadig pakistanske statsborgere. Hans seks søskende blev alle danske statsborgere, da de blev 18 år, men det gjorde LTF-lederen ikke - ifølge ham selv på grund af en »fejl« i systemet. Det forklarede han mandag, da han for første gang selv afgav forklaring i retten.Her forklarede Khan beredvilligt om sin tilknytning til Danmark. Om hvordan han tidligere har været medlem af en fodboldklub og været politisk aktiv i partiet Venstre. Han fortalte, hvordan dansk er det eneste sprog, han taler flydende, og at han kun taler »gebrokkent pakistansk«. At han hverken har familie eller venner i Pakistan og heller ikke nogen kulturel eller religiøs forbindelse til sit hjemland, som han kun har besøgt to gange.»Shuaib Khan er ikke en religiøs, troende muslim, der har lukket sig inde i sin lejlighed og aldrig har begivet sig ud på gaden,« udpenslede forsvarer Michael Juul Eriksen det, da han argumenterede for, at Khan har »meget stærk tilknytning« til Danmark.Omvendt lagde anklager Henrik Bergqvist vægt på, at Khan ikke selv har stiftet familie, ikke har en uddannelse eller et arbejde i Danmark og ikke er aktiv i foreningslivet.»Den eneste tilknytning, han har til Danmark, er bandetilknytningen til LTF,« sagde anklageren.I sin argumentation fremhævede han desuden, hvordan Shuaib Khan har opholdt sig ulovligt i Danmark i mere end fire år, da Khan først i september 2015 fik fornyet sin opholdstilladelse, der ellers var udløbet i 2010. Et forhold, som Khan blev dømt for og som udløste bøden på de 12.200 kroner.Selv sad Shuaib Khan afslappet i sin grå sweatshirt og svarede roligt på spørgsmålene fra forsvarer og anklager.Alt imens sagen pågik, var omkring 40 LTFmedlemmer - nærmest traditionen tro - samlet foran retsbygningen for at vise deres støtte til bandelederen. Flankeret af et massivt politiopbud belejrede de dagen igennem områdets cafeer og stod i store grupper på Nytorv.Til en afveksling var LTF-logoerne gemt lidt væk, og det var også de færreste af dem, der havde lyst til at fortælle pressen om deres tilhørsforhold.»LTF - hvad er det for noget?« grinte en af dem i drillende tone på engelsk, da Berlingske henvendte sig for at høre, hvorfor de var til stede på pladsen. Et kort øjeblik efter lynede han ned og viste stolt sit LTF-logo på T-shirten inden under.»Gik politik i den«I den konkrete sag blev Shuaib Khan dømt for at have sagt »Pas på din ryg« og »Pas på dig selv« i en truende tone til en politibetjent i forbindelse med en visitation på Nørrebro 31. juli.Formuleringer, der ifølge forsvarer Michael Juul Eriksen er så tynde, at de aldrig var blevet til en sag, hvis det ikke havde været, fordi den tiltalte var LTF-bandeleder.»Der gik efter min opfattelse politik i det,« sagde forsvareren.Det var dog ikke dommer Kari Sørensens vurdering, hvori det indgik som en skærpende omstændighed, at Shuaib Khan er leder af en bande, der er i væbnet konflikt med en anden gruppering.»Vi mener imidlertid, at det vil være i strid med de internationale konventioner at udvise dig. Her har vi lagt vægt på, at truslen ikke var planlagt,« forklarede hun.Sagen har fået stor mediebevågenhed, fordi Shuaib Khans bande ifølge politiets overbevisning spiller en nøglerolle i den verserende bandekrig i København. Grupperingen har - igen ifølge politiet - lagt sig ud med flere andre bander, bl. a. Brothas fra Mjølnerparken.Selv om LTF-lederen har afsonet en tredjedel af sin straf under sin varetægtsfængsling og dermed i princippet kunne løslades, valgte retten at opretholde fængslingen af Khan. De fremmødte LTF-medlemmer måtte dermed kigge langt efter at få deres leder at se, da retsmødet sluttede.Shuaib Khan har kæret afgørelsen om varetægtsfængslingen til Landsretten.annj@berlingske.dk Den eneste tilknytning, han har til Danmark, er bandetilknytningen til LTF.Anklager Henrik Bergqvist.Fakta: BLÅ BOG Shuaib KhanFødt på Rigshospitalet i København i november 1986. Opvokset på Nørrebro med sine søskende og forældre.Alle Shuaib Khans søskende har dansk statsborgerskab. I dag bor fire af dem i Danmark, mens to bor i Storbritannien.Shuaib Khan har haft en midlertidig opholdstilladelse frem til 2010. Han fik den først fornyet i 2015, da han efter eget udsagn havde problemer med at få nyt pas på den pakistanske ambassade.Shuaib Khan er ifølge anklageren pakistansk statsborger, men uden egentlig tilknytning til landet. Hans forsvarer mener, han nærmere er statsløs.Han har flere domme bag sig bl. a. for dødsvold, grov vold og ulovlig våbenbesiddelse.Han har færdiggjort folkeskolens 9. klasse som sit højeste uddannelsestrin.BANDEKONFLIKT I KØBENHAVNSiden 12. juni har der været 38 skyderier i hovedstadsområdet, som kan have tilknytning til bandekonflikten, viser Berlingskes opgørelse.Ifølge politiet har banden Loyal to Familia (LTF), der udspringer fra Indre Nørrebro ved Blågårds Plads, haft en central rolle i bandekonflikten.Over for LTF står andre grupperinger fra Ydre Nørrebro ved Mjølnerparken, Nordvest og Husum, heriblandt medlemmer af banden Brothas.Københavns Politi har i flere omgange oprettet visitationszoner i kampen mod banderne.I øjeblikket er der visitationszoner ved Nørrebro, Brønshøj, Husum, Herlev, Ballerup og Gladsaxe.
For fjerde gang lykkedes det lederen af banden Loyal to Familia (LTF), Shuaib Khan, at undgå en udvisning fra Danmark. Bandelederen slap med en betinget udvisning og en straf på tre måneders fængsel.
Sorte glasskår fra en sønderskudt bilrude i Rovsingsgade, blodspor på fortovet ved Grostedet i Tingbjerg og tre kridtcirkler på asfalten i Mimersgade vidner dagen efter stadig om tre skudepisoder på mindre end 12 timer i hovedstaden, hvor bandekon-flikten på åben gade er eskaleret til uhyggelige højder.Det første offer, der er bandemedlem og passager i en Nissan Qashqai, er i kritisk tilstand, efter at han blev ramt i underlivet på Rovsingsgade af skud fra en forbipasserende bil, mens de to næste ofre ifølge politiet var helt tilfældige unge mænd.Alle ofrene har anden etnisk baggrund end dansk.Københavns Politi kalder gerningsmændene for galninge og deres nedskydning for en kujonagtig vanvidshandling, og i går morges kom de med en opsigtsvækkende advarsel til unge mænd i alderen 17-25 år, der færdes i områderne omkring Nørrebro, Husum og Ryparken Station.Tænk jer om- Hvis jeg var en ung mand i den alder, og jeg er der, hvor de slås, så vil jeg tænke over, hvor jeg færdes, og hvornår jeg tager en taxa, hvornår jeg tager en bus, hvornår jeg cykler, og hvornår jeg vælger at gå, siger chefpolitiinspektør Jørgen Skov og fortsætter: - For almindelige mennesker, der ikke er en del af den aldersgruppe, er der ikke mere fare på færde, end der selvfølgelig er, når nogen skyder derude. Der er en risiko for ved et uheld at blive ramt. Der er ikke noget, der tyder på, at de går bevidst efter fædre og mødre, men de går efter unge mænd i samme alder som sig selv, og der er der en risiko.Risiko for uskyldigeChefpolitiinspektøren kalder situationen meget usædvanlig - og noget man ikke har oplevet før. Og når man har to grupper af unge mænd, som slås, som det er tilfældet lige nu, er der en risiko, hvis man er i samme aldersgruppe og færdes i de samme områder.- De ved ikke, hvem de andre er hundrede procent. Og derfor tager de fejl, og derfor rammer de nogen, som ikke har noget med det at gøre overhovedet, siger Jørgen Skov.Jakob Vilner, leder af lokalpolitiet, uddyber, at udenforstående unge mænd skal sørge for ikke at udsende signaler, der indikerer, at man tilhører enten den ene eller den anden gruppering.- Undgå sorte hættetrøjer og logoer som for eksempel pistoler bag på trøjer. Hvis man bevæger sig ind i områder, hvor man godt ved, at banderne huserer, skal man ikke udvise mistænkelig adfærd for eksempel ved at gå mærkeligt eller løbe gennem et område.- Hvis man ser en gruppering, så gå over på den anden side af gaden, for deres kon-fliktniveau er højt, så de kan finde på hvad som helst, hvis man sender de forkerte signaler, siger han og fortæller, at bandefolkene udmærket er klar over, at de ikke skal have våben på sig.- De gemmer våbnene forskellige steder. Det kan være under biler, det kan være i mursprækker og under sædet på en knallert. Derfor skal vi den tunge vej rundt og tjekke for fingeraftryk, inden en person kan knyttes til det, fordi der ofte ikke er folk i nærheden, når vi finder våbnene.Bandemedlemmer besøgte 17-årig på hospitaletDen 17-årige mand, som ifølge politiet var et tilfældigt offer, da han blev ramt af skud i foden på Grostedet i Tingbjerg fredag eftermiddag, fik ifølge Ekstra Bladets oplysninger besøg af flere bandemedlemmer ved sin sygeseng.På Ekstra Bladets spørgsmål om, hvorvidt han har familiemedlemmer med banderelationer, svarer chefpolitiinspektør Jørgen Skov: - Hvis man bor og er opvokset i Tingbjerg, kan man ikke undgå at have gået i skole med nogle, som er en del af det her.Så selvfølgelig kender man nogle, men det gør ikke, at man på nogen måde er bandemedlem eller relateret til bander - for det er han ikke.Den unge mand blev såret, da to gerningsmænd på knallert skød efter ham.Skreg opFlere af de seneste skyderier er netop foregået på knallerter og scootere, og derfor har politiet også fokus på dette.- Alene i går tog politiet fem stjålne scootere/knallerter i visitationszonen, fortæller ledende politiinspektør Poul Kjeldsen.På gerningsstedet i Tingbjerg mødte Ekstra Bladet et ældre dansk ægtepar, der var med til at hjælpe den 17-årige.De fortæller, at han stod på gaden og støttede sig til en altan i stuehøjde og skreg op.En sygeplejerske, der bor i nærheden, ilede til for at hjælpe.- Jeg assisterede hende, fordi jeg også kan førstehjælp.Så jeg lagde ham i aflåst sideleje med hovedpude under, og så kom vi med nogle tæpper, så han ikke skulle ligge og fryse. En anden beboer holdt også en paraply over ham, så han ikke blev våd i regnen, fortæller kvinden.Imens talte hendes mand med alarmcentralen.- Hvordan havde den 17-årige det? - Han havde smerter. Men det var ikke en vene, så der var ikke noget blod, der sprøjtede ud, siger hun.Unge mænd: Vi ser os over skulderenEkstra Bladet besøgte i går de tre gerningssteder for bandekonflikten fredag og natten til lørdag for at tale med de unge mænd, som ifølge politiet, er i farezonen.Der var dog ingen store grupperinger af unge mennesker på gaden.I Tingbjerg mødte vi blandt andet 28-årige M., der bor i Brøndby Strand, men arbejder i den uroplagede bydel.- Politiet siger, at man skal passe på her, hvis man er en ung mand..På vagt - Det skal man også. Nu til dags bliver du nødt til at tænke over, hvor du er. Ud fra min opfattelse er det virkelig eskaleret rundt om. Det er ikke kun Nørrebro eller her.De kommer kørende og ser, at der sidder to i en bil, og så begynder de bare at trykke.Og det bliver kun værre og værre, siger den unge mand, der ikke ønsker sit fulde navn eller billede i avisen af frygt for problemer.- Betyder det noget for dig, at politiet kommer med en advarsel? - Selvfølgelig. Nørrebro holder jeg mig fra. Tingbjerg er jeg tvunget til at være, fordi jeg arbejder her. I Brøndby er der ikke noget. Der kan jeg frit gå rundt. På Nørrebro kan alt ske. De kan sagtens forveksle mig med en anden. Og så lige pludselig går det ud over mig, siger han.Vi taler også med en 30-årige mand, der har boet i Tingbjerg i 25 år og har gået i skole med mange af de, der nu er i konflikt. Han er på vagt.- Jeg kigger mig altid over skulderen, når jeg går. Især når jeg går på Nørrebro. Du skal have overblik over, hvor du er. For det er farligt. Lige pludselig kommer der en tosse.Man kan ofte se det på stemningen, siger han.linette@eb.dk ;fish@eb.dk ;ccl@eb.dk Der er en risiko for ved et uheld at blive ramt.Fakta: Fem skyderier på en uge KONFLIKTEN OPTRAPPES5. august: Kort efter midnat bliver en 19-årig mand skudt i benet i Mimersgade på Nørrebro. Offeret var en tilfældig mand, der intet har at gøre med bandekonflikten.4. august: En 17-årig dreng bliver det tilfældige offer, da to mænd på knallert skyder ham i foden i Tingbjerg.4. august: Der bliver kort før klokken 13 affyret skud mellem to biler på Rovsingsgade i København. En bliver ramt og er i kritisk tilstand. Politiet mener, at der er tale om ' en bytter' efter et skyderi i samme gade 25. juli.2. august: En 24-årig mand bliver ramt i ballen, da to mænd på en knallert åbner ild i krydset mellem Tomsgårdsvej-Tuborgvej og Frederiksborgvej. Politiet mener også her, at der er tale om et tilfældigt offer.1. august: To mænd på knallert affyrer flere skud på Nørrebrogade. En mand bliver ramt i den ene balle.Kilde: Ritzau/Ekstra Bladet.
Bandekonflikten er eskaleret så voldsomt, at Københavns Politi nu advarer unge mænd i alderen 17-25 om at tænke sig om, hvis de færdes flere steder i København.
En tur på grønsværen før skoletid og et tæt forhold til trænerne har været en stor succes for Mohammad Ammar, Betim Abdiji og de andre drenge i udskolingen på Rådmandsgade Skole på Nørrebro.»Vi kunne fortælle dem ting, som jeg ikke har fortalt til andre. De lyttede og svarede på en god måde og hjalp mig frem til, hvad jeg kunne gøre. Det ville jeg ikke have gjort med nogen af trænerne i min gamle klub«, fortæller Betim Abdiji.Rådmandsgade Skole har mange elever fra socialt belastede hjem, der har en større chance end deres jævnaldrende for at rode sig ud i kriminalitet. Et ph. d.-projekt har påvist fordele ved at tilbyde dem et fodboldhold, en træner, der gerne taler om følelser, og en bold mellem fødderne før og efter skole.»Mange af drengene har prøvet at spille fodbold før i forskellige klubber, men det har altid været med udgangspunkt i, om de kunne blive den næste Zlatan eller Ronaldo. Det er ikke for at høre til noget«, siger Knud Ryom, der er forskeren bag ph. d.-projektet ' Unge, holdspil og medborgerskab' ved Københavns Universitet.Hans mål var at finde ud af, hvordan man kan give drengene et tilhørsforhold i fodboldklubben og et forhold til nogle voksne, der viser interesse for, hvordan de går og har det.Gladere drengeDe mere end 80 drenge i udskolingen på Rådmandsgade Skole fik tilbudt at træne fodbold sammen to gange om ugen inden skoletid og en gang efter. De havde uforpligtende gruppesamtaler med trænere fra klubben Nørrebro United og frivillige højtuddannede coaches i skoletiden og kom på fællesudflugter til for eksempel fodboldkampe. Alle deltog i dele af projektet, og 45 af drengene spillede fodbold.Efter projektets afslutning fortæller deltagerne, at de har mere velfungerende årgange og et bedre socialt miljø på Rådmandsgade Skole. Selv er de blevet gladere drenge, som i højere grad føler sig som en del af samfundet og har lettere ved at række ud til trænere og venner, når de har problemer, siger Knud Ryom.Drengene fra Rådmandsgade Skole hører ikke til blandt dem, der får succes serveret på et sølvfad. Skolen har nogle af landets mest socialt belastede elever.»De kommer fra hjem, hvor der kan være masser af kærlighed, men knap så meget viden om, hvad et godt job er i Danmark, og hvad reglerne er om dette og hint«, siger Martin Wåhlin, der er konstitueret skoleleder.Han fortæller, at der i deres kvarter er en forhøjet risiko for at træde ud i en småkriminel løbebane, fordi mindre drenge kan høste anerkendelse ved at give en hånd i det kriminelle miljø.Projektet brugte en anden form for anerkendelse til at forankre drengene i deres lokalmiljø på positiv vis. Knud Ryom, trænere og frivillige coaches delte personlige historier fra deres eget liv og talte med drengene om emner, de ikke normalt introduceres for. For eksempel hvad det betyder at bo i Danmark, og hvad de gerne vil have ud af at gå i skole.For mange af Nørrebro-drengene glider fodboldtræning i baggrunden, hvis det kun handler om tiden på banen. De er nødt til at kunne se, at de får noget mere ud af det, og lære at forpligte sig, for det er de ikke vant til, fortæller forskeren.For folkene i Nørrebro United har det aldrig været nok at være en fodboldklub - de har et erklæret mål om at ville mere end boldspil.»De frivillige i Nørrebro United er ikke drevet af fodbolden alene, men af muligheden for at flytte mennesker«, siger formanden for klubben, Flemming Jensen.Fortsættelse kræver midlerHvis projektet skal fortsætte, må der penge til. Det slår Martin Wåhlin fra Rådmandsgade Skole fast. Det er svært at finde energi til at søsætte noget nyt, hvis der ikke er en klar plan for det, mener han.»Det ville være lykkeligt, hvis vi kunne bygge det på frivilligt arbejde, men det er en porøs størrelse. De arbejder måske benhårdt i halvandet år, og så er de videre i deres liv og har ikke tid til den slags. Den nødvendige tryghed i relationen til en voksen kræver tid at opbygge«, siger han.Hos Flemming Jensen er der ingen resonans i ideen om skrøbelig frivillighed.»Når drengene som det første spørger os, hvor mange penge vi får for det, og hvornår vi holder op, er det, fordi lønnede ansatte i næsten højere grad end frivillige holder op«, siger han.At der er brug for midler, er han dog enig i. At rekruttere spillere fra nye årgange er en tung opgave, for de dukker ikke op af sig selv. Først beder deres mor dem gøre sig en tjeneste på samme tid som træningen, og næste gang vil de hellere hænge med venner.»Nogle er nødt til at få løn for brobygningen.Det ville være smukt, hvis man kunne gøre det frivilligt, men så hænger det ikke sammen. Der skal bare stå en på skolen og få dem over i klubben, for så snart de kommer derover, møder de jo et hav af frivillige. Og det er dem, der skal være forbilledet«, siger Flemming Jensen.Han mener, at projektet fremover burde få støtte fra Åben Skole-puljen, der skal skabe samarbejde mellem skoler og livet omkring dem. Det er børn og unge-borgmester Pia Allerslev (V) åben for.»Puljen med penge til Åben Skole-aktiviteter er uhyggelig lille, i forhold til hvad vi kunne have brug for. Men hvis de kommer forbi med den gode idé og en beskrivelse af, hvad der skal til, for at det kan lade sig gøre, ville det være et oplagt sted at kigge«, siger hun.Carl Christian Ebbesen (DF), der er kultur-og fritidsborgmester, roser også projektet.Han ser ligeledes mulighed for at finde penge til indsatsen i fremtiden.Samtidig mener han, at skoleledere først og fremmest bør kigge på, om de selv kan omprioritere, så de for eksempel bruger penge på samarbejde med lokale foreninger frem for penge til flere socialpædagoger.»Vi skal se på, hvad der virker, og vi har nu et bevis på, at det her virker. Den enkelte skoleleder burde sige til sig selv, at han eller hun kan spare nogle penge, hvis skolen bidrager til tilbud som dette«, siger Carl Christian Ebbesen.De frivillige i Nørrebro United er ikke drevet af fodbolden alene, men af muligheden for at flytte mennesker Flemming Jensen, klubformand.
Socialt udsatte drenge bliver en større del af deres lokalsamfund, hvis de kommer ind i et foreningsfællesskab, viser forskning. Borgmestre åbner for at støtte en indsats.
Jeg føler mig hjemme herAbdi Osman 30 år: »Mine forældre er fra Somalia. Selv er jeg født i Holland. Jeg bor i Nordvest, men er på Nørrebro, fordi min kone og mit barn bor her, og fordi jeg er på vej til at flytte hertil. Min kone stammer også fra Somalia, men har dansk statsborgerskab.Jeg er EU-borger, og derfor kan jeg være her. Jeg har FCK-trøje på, fordi det er holdet, jeg elsker. Da jeg var 14 år, spillede jeg i Ajax i Holland, og FCK hentede mig til Danmark, fordi de syntes, jeg havde talent. Men jeg brækkede benet, og min karriere sluttede, da jeg var 17 år. Jeg arbejder i lufthavnen i et transportfirma og vil flytte til Nørrebro, fordi jeg elsker bydelen. Jeg føler mig hjemme, fordi der er så mange forskellige mennesker. Fordi det er så multikulturelt, fordi der er så mange religioner og også fordi, der er så mange legepladser til børn. Det er vigtigt, at de kan lege og være trygge. Her på pladsen kan der ikke køre biler, børnene kan løbe rundt, og det er meget vigtigt for mig, for mine børn skal måske bo her. Jeg valgte Danmark på grund af min familie, og hvis jeg skulle vælge mellem Danmark og Holland, ville jeg blive her. Folk er meget åbne, meget venlige, og det er et godt og fredeligt land. Det er det vigtigste. Jeg kan ikke lide, at banderne bare skyder hinanden.Sidste gang jeg var her, var der skyderi, og der var børn udenfor. Regeringen må sætte en stopper for det«.Jeg tænker ikke over skyderierneMarc Ridler, 37 år: »Jeg er fra Canada og har boet i Danmark i ni år. Jeg kom hertil for at lave en ph. d. på Københavns Universitet. Så mødte jeg Anne Marie, og så..Men da havde jeg allerede besluttet mig for Danmark. Det var et fint sted, og jeg fik tilbudt et job som miljøingeniør i et rådgivende firma. Siden har Anne Marie og jeg fået to dejlige drenge, som hedder Albert og Benjamin. Vi bor på Nørrebro, fordi det er vores favoritområde i København. Der er mere liv end andre steder, og vi synes, det er mere afslappet end på Vesterbro og i Indre By. Her er meget forskelligt liv, og det kan jeg lide. Jeg er jo selv udlænding. Men vi har også valgt Nørrebro af praktiske årsager, fordi det er midt imellem mit og Anne-Maries arbejde. Jeg er lige kommet hjem fra en lang sommerferie, så jeg har ikke læst særlig meget om skyderier.Men det generer mig ikke. Det er ikke noget, jeg tænker over. Vi kommer her på pladsen, fordi her er åbent, og her er gynger. Jeg kan også godt lide at komme på Assistens Kirkegård«.Her er plads til alleMaria Andersen, 49 år: »Min far er sort amerikaner, og min mor er dansk. Jeg arbejder som jordemor og bor her på Nørrebro, midt mellem Den Røde Plads og Mjølnerparken.Det er et dejligt sted. Her er plads til alle. Her er børn, der leger i baggrunden, skatere og ældre mennesker, der går stavgang. Superhyggelig plads. Da jeg flyttede hertil for syv år siden, tænkte jeg over, hvordan det nu vil blive, fordi man havde hørt så meget i medierne. Det blev gjort til skamme fra første dag, hvor jeg mødte nogle af drengene i gaden. På et tidspunkt skulle jeg have tømt min trailer, og det gjorde de for mig. Der har aldrig været andet end smil. Lige i begyndelsen var der lidt tumult mellem politiet og nogle indvandrerdrenge, men man følte sig ikke involveret. Nu er det lidt anderledes. Altså de fyrede fyrværkeri af i Tivoli, og det er første gang, jeg tænkte over, om det var noget andet. Jeg har ikke overblik over, hvad der er af tilbud til dem, så jeg synes det er svært at komme med forslag til, hvad der skal gøres«. 75 m x 64,29.Vi kan ikke lade frygten styre osWasan Jensen, 28 år: »Jeg har lige været i militæret et halvt år og går og tænker på, om jeg skal begynde at læse antropologi igen. Jeg er et hittebarn, der er adopteret fra Thailand ind i en dansk-finsk familie. Jeg har haft afstikkere til Amager og Nordvest og Vesterbro, men det meste af mit liv har jeg boet på Nørrebro. Jeg tror, man skal passe på med at sige, at fordi jeg er et hittebarn fra Thailand, der er adopteret ind i en dansk-finsk familie, så har jeg det godt et sted, hvor der er mange slags forskellige mennesker. Det findes jo også andre steder. Men jeg elsker forskelligheden, og at vi er mere end 200 nationaliteter. Engang fandtes alle mine venner på Nørrebro, men de er flyttet, fordi de kreative unge er flyttet herind. De har alle gode penge på lommen. Så er der jo det, de så fint kalder for forældrekøb, og så er der os idioter, der er vokset op herinde, hvis forældre ikke har nogen penge. Vi må flytte til Nordvest og Amager. Det synes jeg er svært utilfredsstillende, og det er forfejlet boligpolitik, der har gjort, at vi ikke har en chance. Jeg er selv vokset op i Ryesgade, og det var jo en klassisk marskandisergade. Det er jo fuldstændig ødelagt af smarte jydemennesker, der har lavet kedelige cafeer og sidder og ser vigtige ud. Det er blevet kedeligt og mondænt. Det er mest Indre Nørrebro, men det sniger sig herud. Alligevel er kærligheden til Nørrebro det stærkeste. Alle de gange jeg har boet ude, har det kriblet i mig for at komme tilbage. Bandekrigen har vi jo set før. Da jeg var 13-14 år og skulle ud og have den første klump, så var det op ad en bagtrappe, op på lofter og ned i kældre til hashklubberne, hvor der sad nogle gangstere og hyggede sig. Så kunne man lige lægge en halvtredser, eller hvad man nu havde af mønt, og så smutte igen. Det var fredeligt, for dengang var der åbent hashsalg ude på Christiania, og dem, der ikke orkede at tage derud, kunne købe herinde. Men så lukkede de Pusher Street, og så blev det hele skudt ud i gaderne, og så begyndte de at kæmpe om det herinde. Det er det samme, vi ser igen. Hvis vi frigør hashen, tror jeg, man stopper rigtig meget af det, men ellers tænker jeg ikke meget over det. Hvis vi lader frygten styre, kan vi ikke være her, og så vinder de det hele«.Her er mere politi og stadig trygtAnders Lund Rasmussen, 29 år: »Jeg bor her, fordi jeg har familie her, og de sørgede for, at jeg kom ind i den andelsforening, hvor jeg bor. Jeg kan godt lide det multikulturelle.Jeg kan virkelig godt lide det. Normalt kan alle de forskellige og farverige mennesker, der bor her, jo godt enes. Jeg tænker mest over bandekrigen, fordi jeg hører om det i medierne, og så er her jo mere politi. Men her er stadig trygt. Jeg kender mange, der arbejder i politiet, og jeg ved, at de er pressede. Så jeg synes, vi skulle have nogle flere betjente, og når jeg nu har en uddannelse som socialrådgiver og læser til kandidat i socialt arbejde, synes jeg selvfølgelig, at forebyggende arbejde er vigtigt. Jeg tror ikke, at strengere straffe hjælper. For nogen måske. Men jeg tror ikke, at de her bander går og tænker, at hvis jeg gør det her, så kommer jeg fem år mere i fængsel. Jeg tror ikke, de tænker så rationelt. Men det er mærkeligt, som tiderne skifter. Sidste år på det her tidspunkt handlede det om Pokémon Go. Nu er det bandekonflikter«.Lokalsamfundet må tage ansvarOmar Achikhane, 29 år: »Jeg er født og opvokset i Danmark, men mine forældre er fra Marokko. Jeg arbejder som socialarbejder i Herlev. Jeg er her stort set hver dag, for jeg kan lide at vise mine børn, at der er flere forskellige typer mennesker i landet.Her er rigtig mange aktiviteter og rigtig mange aktiviteter for børn. Her er fede legepladser, så det er derfor, vi kommer. Noget andet, jeg kan lide ved Nørrebro, er, at der er en masse god mad. Alle mine venner bor her. Det er her, jeg er. Både nat og dag. Men når en almindelig familiefar som mig skal gå og se mig selv over skulderen på grund af bandekrigen, så er det over grænsen. Jeg synes, at forældrene til de her unge - som tror, at det her er Texas - skal på banen. Mange af dem, som render rundt og skyder og gør det beskidte arbejde, er mellem 15 og 17 år, og der kan stadig gøres noget. Lokalsamfundet må tage ansvar, så de unge har noget at rive i. Når folk, der bare har været i moskeen, og ældre kvinder bliver truet på livet, så er det for meget. Men kærligheden til Nørrebro overgår alt. Vi vil altid være her«.Jeg passer mere på nu end førSamir Rafiqi, 23 år: »Jeg kom fra Afghanistan for syv år siden som flygtning, og vi fik asyl. Jeg arbejder som leder i Netto og blev færdig med hf i sommer. Jeg bor her, fordi det er tæt på mine studier. Den anden grund til, at jeg bor her, er, at jeg kan lide det. Her er liv og sjæl. Du kan opleve alt. Før boede jeg i Thisted, og det er helt omvendt. I Thisted, når klokken er fire om eftermiddagen, kan du ikke se nogen på gaden. Her er der liv klokken tre om natten. Jeg har også boet i Gentofte, og der er flere forskellige slags mennesker på Nørrebro. Her er en tillid til hinanden, lige meget hvor forskellig man er. Jeg tænker meget over bandekrigen. Jeg kender en, der blev ramt helt tilfældigt, og det er jeg rigtig ked af det. Jeg passer mere på nu end før. Mest om aftenen. Dem, der bestemmer - politikerne, eller hvem det er - må rydde op. Det kan ikke være rigtigt, at almindelige borgere føler sig utrygge og skal gå omveje af frygt for at blive ramt. Selvfølgelig er det godt, at politiet er her lige nu, men også lidt ubehageligt, for når man ser dem, tænker man, at nu er det nok alvorligt.Jeg tænker ikke, at jeg vil flytte, men hvis det bliver ved, så måske«.Jeg er ikke bange for skyderierneMarwan Saber 8 år, med sin familie: »Jeg er otte år. Jeg går i tredje klasse på en privatskole.Mit bedste fag er idræt. Det er sjovt. Jeg er god til karate. Det er meget hyggeligt at bo på Nørrebro. Man kan lege her, og der er roligt. Jeg leger tit på Den Røde Plads. Min familie kommer fra Marokko. Min far skulle arbejde her, og så kom min mor. Så lavede de bryllup, og så kom jeg. Mine bedste venner hedder Mohammed, Isa, Zenidin. Så er der en, der hedder Dolhar, så er der en der hedder Younes, og så er der Ali. De er alle sammen født i Danmark. Mine venner har fortalt, at der er nogle bander, der skyder, men det er ikke noget, jeg er bange for«.Jeg er ikke urolig over situationenBettina Vincentz, 53 år: »Det er både og at bo her. Folk siger altid hej. Jeg har intet mod, at der er så mange forskellige mennesker, bare de er gode mennesker. Men det er de ikke alle sammen. Nogen af dem er stride. Jeg bor et sted for psykisk syge, hvor jeg bor, selv om jeg kun er fysisk syg. Før var jeg selvstændig og kørte med mad. Men først fik jeg et barn, og så fik jeg en depression, og så fik jeg kræft. Så måtte jeg sælge. Nu er jeg på kontanthjælp. Jeg er nu ikke urolig over situationen. I lørdags var jeg til noget party i Baldersgade, og så blev der skudt for enden. Jeg tænkte bare. Nu er de dernede. De var nok kommet herned, hvis de vil noget. Og jeg tænker også, at de lader mig være. Jeg ændrer ikke så meget, men jeg går ikke ned og køber smøger, hvis jeg hører skud«.Skyderierne ligger i baghovedetSebastian Haase, 23 år: »Jeg har ferie, men begynder på kandidat i landinspektørvidenskab.Jeg bor i Nordvest, men kommer her et par gange om ugen og skater.Nogle gange dagligt. Jeg kan godt lide stemningen her på Den Røde Plads, men det er ikke helt det samme efter skyderierne. Man mærker det ikke, men det ligger i baghovedet. Jeg synes, der er noget godt og noget dårligt ved mangfoldigheden.Det gode er de mange forskellige typer. Der er bare også mange, der kører over for rødt og kører over pladsen på knallert, hvor man tænker: Årh hold nu op. Men sådan er det jo mange steder. Mine forældre bor i Nordsjælland, og min mor har faktisk hverken ringet eller skrevet. I går var jeg hjemme, og så sagde hun, at jeg ikke skulle gå herned om aftenen. Men hun var altså ikke bekymret nok til, at hun havde ringet på forhånd. Jeg tror også, at hun ved, hvordan sådan noget er. Når man ikke er her, tænker man åh nej. Når man er her, er det jo, som det altid har været«.
Den Røde Plads er det ydre Nørrebros legende, bankende, levende og farverige hjerte. Den ligger lige ved siden af Mjølnerparken, hvor den genopståede bande Brothas holder til, og halvanden kilometer fra Blågårds Plads, hvor Loyal to Familia bestemmer. Det er mellem de to bander, krigen udkæmpes, og det er her på pladsen og i gaderne omkring den, at et stort antal skud er blevet affyret, og tilfældige mennesker er blevet ramt. Pladsen er seks år gammel, og på solrige sensommerdage vrimler det med cyklister, skatere og kærester. Politiken har besøgt pladsen og talt med dem, der er her - midt i en bandekrig.
En skarpladt pistol faldt ud af jakkelommen på en 25-årig mand, da han natten til i går forsøgte at flygte fra politiet i Mjølnerparken på Nørrebro i København.I går blev den 25-årige varetægtsfængslet i 17 dage, og han risikerer op til to års fængsel for våbenbesiddelsen efter den seneste ' bandepakke'.Han nægtede sig skyldig og afviste at udtale sig i grundlovsforhøret.Det var under endnu en koordineret aktion mod bandemiljøet, at den 25-årige blev anholdt. Ifølge anholdelsesrapporten forsøgte han at løbe fra politiet, men tabte en skarpladt kaliber 0.22-pistol fra jakkelommen.Der har været flere skyderier den seneste tid i Mjølnerparken, som forbindes til en konflikt mellem banden Loyal To Familia og kriminelle fra Mjølnerparken.Fredag aften affyrede to maskerede personer på en knallert flere skud, der ramte tre parkerede biler i Mjølnerparken, 20. juli affyrede to personer på en motorcykel tre til fem skud mod en gruppe unge i Mjølnerparken, men ingen blev ramt.Anholdelsen af den 25-årige klokken 00.40 natten til mandag viser ifølge politiet, at unge fra Mjølnerparken går bevæbnede i området efter de seneste skudepisoder.- Vi er maksimalt til stede i de områder, hvor vi ved at banderne færdes. Vi ånder dem hele tiden i nakken for at lægge maksimalt pres på dem, siger Kristian Aaskov fra politiets operative afdeling til Ekstra Bladet.Fem episoder på en uge20. juli indførte politiet en visitationszone på store dele af Nørrebro og NV-kvarteret.Det skete på grund af den voldelige konflikt mellem LTF og personer fra Mjølnerparken og København NV. Visitationszonen kom efter fem konkrete episoder på kun en uge, fremgår det af en aktindsigt fra Københavns Politi.12. juli var der et knivstikkeri på Munkensvej 3 på Frederiksberg, hvor en person blev stukket med kniv i forbindelse med slagsmål mellem flere personer.14. juli var der knivstikkeri på Frederikssundsvej ud for nr. 109, hvor offeret blev stukket flere steder på kroppen.Tre personer er nu fængslet i den sag.14. juli var der også skyderi på Mimersgade/Midgårdsgade nær Mjølnerparken, hvor to biler jagede hinanden, og der blev affyret to-fire skud fra personer i den ene bil mod en person, som løb fra den anden bil.17. juli var der skyderi i Mjølnerparken i gård 4, hvor to personer afgav et skud hver mod en person, som var på vej ind i en opgang.19. juli var der skyderi i Haraldsgade ved Kraka Plads, men ingen personer blev fundet.Kun godt seks timer efter indførelsen af visitationszonen var der så skyderi i Mjølnerparken igen, hvor to personer på en stjålet Hondamotorcykel åbnede ild mod en gruppe, der stod i Mjølnerparken, men ingen blev ramt.js@eb.dk 
NY BANDE-AKTION Politiet ånder banderne i nakken. 25-årig forsøgte at flygte i Mjølnerparken, men kunne ikke holde fast på sin pistol.
Kiin Kiin Bao Bao Vesterbrogade 96, 1620 København VHenrik Yde har haft kæmpe succes med at fortolke de asiatiske retter i København. En bao er en sød dampet bolle, som fyldes med alskens gode sager, og den er blevet hovedperson i Ydes nyeste restaurant-opfindelse på Vesterbro. Med priser på 30-45 kr. for de fleste retter er det meningen, at man skal omkring på kortet og bestille en masse forskelligt, men med den eksekvering og smagssammensætning de har lagt for dagen herinde, er det en tur, man meget gerne tager igen og igen.El Nacional Antonigade 8, 1106 København KEl Nacional er alt det bedste fra Sydamerika -fuldt udstyret i plirrende pang-farver og flerfarvede kakler tilpasset den urbane stil. Herinde er der godt gang i grillen, så der altid kan bestilles de grillede peruvianske kalvehjertespyd eller nationalspisen -ceviche -fisk marineret i lime. Ellers kan man hoppe til Venezuela og snacke de små grove majsbrød, arepas -måske med chilimarineret svinenakke og røget cheddar på toppen -en kær klassisk street-food fra det kæmpestore land.Grisen Fredensgade 5, 2200 København NLad os bare være ærlige, Grisen sætter helt nye standarder for grillmad. Grillmester er Umut Ra Sakarya, og der er præcis det i sandwichene, som der skal være, men arbejdsindsatsen og den tekniske know-how er hævet betragteligt. Indretningen er som at komme hjem til farmor. Her hænger platter, skibsure, æbleskivejern, billeder af den royale familie -og jo det er faktisk farmor, der har hæklet tæpperne. Her mangler bare et kakkelbord for at fuldende oplevelsen.Madklubben Nørrebro Sortedam Dossering 7C, 2200 København NMadklubben Nørrebro er indrettet som neighborhood spot, hvor street art på væggene og et regelfrit menukort med inspiration fra stenbroens mellemøstlige kulturmix går hånd i hånd. Her er røde Børge Mogensen-stole og cognacfarvede sofarækker, musikken spiller, cocktailglassene klirrer og duften af grill, ild og store flammer breder sig fra det åbne køkken, hvor der bliver fyret med trækul, og man kan fornemme en spejderbålsduft i hele restauranten.Restaurant Mes Jarmers Plads 1, 1551 København VPå den travle Jarmers Plads lige ved Ørstedsparken ligger en lille restaurant, hvor man kan nyde fem retter gourmet-light til under 350 kr. Det intime lokale, der har plads til 27 gæster, er smagfuldt indrettet. Store pærer hænger frit ned fra det høje loft, stolene er behagelige, og hele den ene endevæg er plantet til med mos fra loft til gulv i forskellige nuancer af grøn. Her er seriøst value for money og Restaurant Mes beviser, at gourmetlight-genren rykker for vildt i disse år.
ER:.
Lørdag aften var klatretyve igen på spil i to hjem i det nordsjællandske.Ved brug af stiger har de begge steder skaffet sig adgang til førstesalen. Noget, som Nordsjællands Politi har set før.»Mange har soveværelse på første sal og tror, at man godt kan sove med åbent vindue. Men det er en falsk tryghed, kan vi se,« siger vagthavende hos Nordsjællands Politi Jan Hedager.De såkaldte klatretyve er nemlig ikke ukendte på egnen. Stigerne, som ofte findes hos naboer til ofrene, giver tyvene en fordel, fordi mange hjem kun har alarmer i stueetagen, og på den måde undgår tyvene således at sætte en alarm i gang. I nogle tilfælde kan de komme ind gennem et åbent vindue, mens tyvene i andre tilfælde har knust en rude for at få adgang.Lørdagens indbrud skete i Humlebæk og Espergærde, og tyvene erhvervede sig bl. a. et Rolex-ur. Tidligere har klatretyve også være på rov andre steder på Sjælland - både nord og syd for København.12 albanere anholdt9. november anholdt Københavns Politi 12 personer fra Albanien på et hotel på Nørrebrogade i København.Politiet mener, de kan kobles til flere klatreindbrud, skriver TV 2.Hotellet på Nørrebro har tidligere været kendt for at huse udenlandske kriminelle, og på værelserne fandt politiet tyvekoster fra mindst 35 indbrud. Efter anholdelsen i november lød beskeden fra politiet, at de fortsat ledte efter ni albanere.Anholdelserne skete efter længere tids efterforskning af en række indbrud efter samme metode. Alle med det tilfælles, at de berørte boliger lå tæt på S-togsnetværket i København.Derfor har politiet gennemgået overvågningsbilleder og kørt med S-tog.»Vi har ved hjælp af noget overvågningsvideo fundet frem til, at de har brugt S-togsnettet. Så vi har brugt mange timer i S-tog i de gerningstidsrum, vi kunne konstatere, at de har arbejdet i,« siger efterforsker ved Københavns Politi Tue Hockerup til TV 2.Det var på overvågningsbilleder fra S-toget, at politiet opdagede to gerningsmænd, der kom rullende med en kuffert, som netop var blevet stjålet. Politiet fulgte de to gerningsmænd til hotellet på Nørrebro, hvor flere tyvekoster blev fundet - og 12 personer anholdt. De er foreløbig varetægtsfængslet til 7. december.Vagtchefen hos Nordsjællands Politi ved ikke, om det var albanere, der var på spil lørdag.»Men det er et modus, vi har set før. Vi har en særlig enhed for indbrud.Så hvis der er nogle sammenfald med andre indbrud i andre politikredse, finder de helt sikker ud af det,« siger Jan Hedager.sija@bt.dk 
EFTERFORSKNING Ved hjælp af stiger skaffer tyve sig adgang til førstesalen og kravler ind ad et vindue. På den måde undgår de ofte hjemmets alarmsystem.
Danmark. En civil patruljebil blev i går aftes ramt af flere skud, da den befandt sig i området ved Mjølnerparken på Nørrebro i København. Ingen personer blev ramt under skudepisoden, der kommer efter en sommer med flere konfrontationer mellem kriminelle bander i området.Københavns Politi var i aftes i fuld gang med efterforskningen. Området omkring Mjølnerparken var spærret af med afspærringstape, og politiet var massivt til stede med både uniformerede betjente og civile efterforskere. Ved indgangene til Mjølnerparken stod uniformerede betjente.»Der er afgivet skud fra unge, der sad på en knallert. De skød flere skud mod et civilt køretøj. Efterfølgende viste det sig, at der var tale om en civil politibil.Det er uklart, om politiet var målet for skuddene«, siger vicepolitiinspektør Rasmus Skovsgaard til Politiken.Skuddene blev ikke affyret inde i selve Mjølnerparken, men umiddelbart udenfor. To personer flygtede fra gerningsstedet på knallerten efter at have affyret flere skud. De pågældende er efterlyst af Københavns Politi.Politiet modtog klokken 18: 59 anmeldelsen om et skyderi i området. Et billede af køretøjet viser skudhuller i en siderude og i forruden. Mindst én rude er skudt helt i stykker.Der har fra juni og frem til september været mindst 32 skudepisoder i København.De fleste er registreret i et område på Nørrebro omkring Mjølnerparken samt ved Tingbjerg og i Nordvestkvarteret.Der har også været afgivet skud på Amager.Københavns Politi har som led i efterforskningen oprettet flere visitationszoner, som er blevet forlænget flere gange.Zonerne giver politiet ret til at visitere personer i området uden at have en konkret mistanke om, at de pågældende har våben på sig. Politiet har begrundet visitationszonerne med, at der er nærliggende fare for personers liv.Ifølge Københavns Politi er skudepisoderne en del af kampen om det kriminelle marked, herunder især narkotika og afpresning. Hen over sommeren er adskillige personer fængslet i relation til bandekonflikten, der blussede op igen efter en mere rolig periode.Politiet har flere gange sat navn på, hvilke kriminelle bander der bekriger hinanden. På den ene side er der Loyal to Familia og på den anden side mindre grupperinger som Husum-gruppen, Copenhagen NordVest og en gruppe fra netop Mjølnerparken.Rasmus Skovsgaard fra Københavns Politi kan ikke oplyse, hvorvidt den civile politibil var i fart, da den blev ramt, eller om den stod parkeret uden betjente i kabinen.anders.schmidt@pol.dk 

Der var ingen overraskelse at spore hos rigspolitichef Jens Henrik Højbjerg, da han blev spurgt ind til den våbenhvile, der mandag blev forlænget.Heller ikke vrede, som flere politikere har udvist, efter at det kom frem, at det er en gruppe af forældre, der i hvert fald midlertidigt har stoppet den københavnske bandekon-flikt, der har raset siden i sommer.»Vi kan ikke sætte os ned og forhandle med kriminelle. Hvis vi ved, at dem, vi snakker med, har begået kriminalitet, så skal vi jo anholde dem, så det er klart, de ikke går til os. Men det er godt, at der er nogle inde fra deres egne rækker, der har talt dem til fornuft. Det vil jeg ikke kritisere,« siger han.Han vil dog ikke give al æren til de seks til syv fædre, der ifølge Berlingskes oplysninger har forhandlet freden hjem i Islamisk Trossamfunds bibliotek på Dortheavej.»Jeg er helt sikker på, at politiets indsats har været en stærk motivationsfaktor til, at de har sat sig sammen.Den indsats, vi har lavet, den gør indtryk på bandemedlemmerne.Og den har været medvirkende til, at de er kommet til fornuft,« siger han.Han henviser til det massive politiopbud, der længe her været på Nørrebro med både en helikopter, et fly og mobile politistationer, der sammen med en stor efterforskningsindsats bl. a. har ført til mange anholdelser og fængslinger af folk fra bandemiljøet.Under den såkaldt store nordiske rockerkrig der verserede i slutningen af 1990erne, mæglede og forhandlede advokaten Thorkild Høyer mellem Hells Angels og Bandidos, ligesom også Justitsministeriet og politiet blev informeret på sidelinjen.Til spørgsmålet om, hvorfor det ikke kunne lade sig gøre denne gang, siger Jens Henrik Højbjerg: »Bandekonflikten er en helt anden situation. Og om det er den ene eller den anden, der løser konflikten, det er ikke vigtigt for os. Det er vores opgave at sikre orden, tryghed, sikkerhed og fred, og det gør vi. Men vi kan ikke sætte os ned og forhandle med kriminelle.« Jens Henrik Højbjerg fortæller, at politiet på ingen måde har forsøgt at gå i dialog med banderne om en våbenhvile.Derudover fastslår han, at politiet fortsat vil være massivt til stede på Nørrebro for bl. a. at sikre, at konflikten ikke eskalerer igen.nipc@berlingske.dk Jeg er helt sikker på, at politiets indsats har været en stærk motivationsfaktor til, at de har sat sig sammen.Jens Henrik Højbjerg, rigspolitichef.
REAKTION.
BRYLLUPSBORGMESTER ANNA MEE ALLERSLEVS VALGVIDEO UNPLUGGEDAnna Mee Allerslev slentrer gennem Nørrebro, mens hun besvarer spørgsmål.Interviewer: Er det rigtigt, at du er god til vejrmøller, Anna Mee? A. M.: Ja, det er rigtigt. Vil du se? (Anna Mee Allerslev laver en vejrmølle på Nørrebro) Interviewer: Hvad er dit forhold til dåsemajs? A. M.: Sjovt, du spørger. Jeg er faktisk vild med dåsemajs. Og lakridspiber. Så almindelig og menneskelig er jeg.Interviewer: Hov, Anna Mee, det er da vist din mor, der sidder dér? A. M.: Ej, det er det da også. Hvor hyggeligt.Hvorfor sidder du her, mor? Mor: Fordi jeg blev bedt om det, så du kan fremstå mere menneskelig.A. M.: Ej, hvor smadderhyggeligt. Nu stiller du mig bare et hurtigt spørgsmål, så kan du godt tage hjem igen.Mor: Nå, men så spørger jeg, hvad du helst vil være. Du har jo altid været så dygtig til gymnastik. Vil du helst vinde OL eller være borgmester i København? A. M.: Ej, et godt spørgsmål. Jeg vil da helst være borgmester. (Anna Mee går videre og efterlader sin mor på en bænk) Interviewer: Hvis du selv kunne bestemme, hvor du skulle holde dit bryllup, ville du så vælge et fælleslokale i en boligforening, som du selv skal betale for, eller vil du foretrække at få Københavns Rådhus stillet gratis til rådighed? A. M.: Ej, den er svær. Det kunne da være hyggeligt i boligforeningens fælleslokale, men nu har jeg jo holdt mit bryllup på rådhuset, og det var en god fest, så det vil nok være mit valg.Interviewer: Hvad er egentlig dine politiske ambitioner for København? A. M.: At vores dejlige by bliver endnu dejligere.Interviewer: Har du noget konkret bud på, hvad der skal ske for at gøre den bedre? A. M.: Ej, nu stiller du for mange spørgsmål. Nu havde vi det lige så hyggeligt.Interviewer: Men det er jo dig selv, der har bestilt det her interview.A. M.: Det er rigtigt, men jeg har ikke bedt om den slags spørgsmål. Hvis du har yderligere, må du sende en mail til mit forkontor.KOMMENDE INITIATIVER FRA REGERINGENI dag: Ældreministeriet Afprøvning af pilatesbolde som kontorstole for ministeriets medarbejdere.Det skal i den forbindelse undersøges, om boldene fjerner spændinger i ryg og lukkemuskulatur og derved gør dem bedre rustede til eventuelle udfordringer, der måtte dukke op inden for ministeriets ressortområde.ats@pol.dk 

I GÅR rykkede politiet endnu en gang talstærkt ud i området omkring Nørrebro i København og ransagede ni forskellige adresser. Målet var at indhente beviser for de ledende bandemedlemmers roller og ansvar i de mange skyderier i bydelen.RESULTATET af politiets anstrengelser ved vi kun ganske lidt om på nuværende tidspunkt, men vi kan endnu en gang frygte, at udfaldet bliver magert.I hvert fald er der ikke meget, som tyder på, at ordensmagten har overhånden i konflikten.BORGERNE har nu været vidner til 26 skudepisoder på to måneder. Ni personer er blevet ramt, og senest har de vanvittige skyderier ramt tre personer, som intet har med banderne at gøre.MEN HVORFOR får politiet ikke stoppet det, der mest af alt minder om tilstandene i det vilde vesten? Vi taler trods alt om en konflikt, som foregår inden for et begrænset geografisk område, Nørrebro og Nordvestkvarteret i København. Politiet kender også grupperingerne, Loyal to Familia og de tidligere Brothas.DET ER heller ikke sådan, at konflikten er af ny dato, eller at politiet ikke kender de ledende figurer.Tværtimod er der vel nærmere tale om vanekriminelle, som myndighederne bør have et endda indgående kendskab til.ET EKSEMPEL er lederen af Loyal to Familia, Shuaib Khan, som er søn af det tidligere meget kontroversielle medlem af Københavns Borgerrepræsentation Wallait Khan. Shuaib Khan, som er fængslet for trusler mod politiet, har et langt synderegister og bør derfor konstant være i politiets søgelys. På samme måde som en række af de øvrige ledende figurer i bandeuvæsenet.ALLIGEVEL får man efter de seneste måneders begivenheder følelsen af, at politiet til tider fægter i blinde. Det er urovækkende. På samme måde som det heller ikke er tryghedsskabende, at vores politikere i sagen optræder som en flok forvirrede høns uden hoveder. Forbud mod bander, legalisering af hash og indsættelse af militær er blot nogle af de seneste dages meldinger.MEDMINDRE de rablende vanvittige skytter tages på fersk gerning, ser det ud til, at politiet får svært ved at stoppe dem. Derfor kan en vej være at bruge Al Capone-metoden fra Chigaco. Gangsteren Capone blev ikke knaldet for mord, men for skattesvindel.På samme måde må de danske myndigheder gå efter bandemedlemmernes penge.Inddrag skat, og kulegrav bandernes og deres familiers økonomiske forhold. De dyre biler, scootere, knallerter og motorcykler falder jo ikke ned fra himlen.Ni personer er blevet ramt, og senest har de vanvittige skyderier ramt tre personer, som intet har med banderne at gøre.
mener:.
70 I MORGEN. Siden 2014 har Lisbeth Lollike siddet på formandsposten i det nok mest udskældte teatersamarbejder, Kbht, der omfatter de københavnske teatre Folketeatret, Republique, Østre Gasværk, Betty Nansen og Nørrebro Teater.Men efter at Folketinget i 2012 på baggrund af års diskussioner valgte at fastholde teatersamarbejdet i en slankere udgave, har der været mindre blæst omkring det københavnske teatersamarbejde.End ikke Lollikes og bestyrelsens beslutning om at slå Østre Gasværk og Republique sammen til et teater udløste voldsom kritik, selv om der selvfølgelig var kritiske røster, blandt andet her i avisen.Men så var teatrets formand, Lisbeth Lollike, også hurtigt ude og forklare beslutningerne og rationalet bag med indlæg i aviserne.LISBETH LOLLIKE, DER VAR formand for Nørrebro Teater, inden hun blev udnævnt til at sidde for bordenden i Kbht, har ikke nogen teaterfaglig baggrund. Til gengæld er interessen for teater noget, der ligger i familien. Hun er mor til en af de mest succesfulde og iøjnefaldende nyere dramatikere, Christian Lollike, der også er instruktør og leder af det lille, men markante teater Sort/Hvid.Selv har Lisbeth Lollike, som er uddannet jurist, gjort karriere i det offentlige.Hun fik sin første chefstilling i Arbejdsministeriet som 34-årig og havde siden en 30 år lang karriere som chef i staten.Fra 1998 til 2001 var hun direktør for Arbejdsdirektoratet, hvorefter hun kom til Personalestyrelsen som direktør. Her var hun de næste 10 år, hvor hun fik ledelse og personalepolitik sat på dagsordenen på statens arbejdspladser, og i 2009 fik hun personalechefprisen for sit arbejde.Men da Personalestyrelsen og Økonomistyrelsen blev fusioneret til Moderniseringsstyrelsen, stoppede hun karrieren i staten. Hun fik godt nok tilbudt et nyt job i Moderniseringsstyrelsen, men ikke på samme niveau, som hun var vant til.OG DERFOR GIK HUN i gang med den plan B, som hun altid har haft liggende i skrivebordsskuffen, hvis nogen en dag ville af med hende.Hun realiserede sin gamle drøm om at etablere et konsulentfirma, Lollike Consult, der arbejder med coaching af ledere og netværk for hr-chefer.Siden 2012 har Lisbeth Lollike tillige været formand for Arbejdsmiljørådet, og hun er desuden medlem af RUC's bestyrelse, mæglingsmand i Forligsinstitutionen og censor på CBS.Lisbeth Lollike er gift med tidligere kommunaldirektør Steen Lollike og har to voksne børn.Hun realiserede sin gamle drøm om at etablere et konsulent-firma.

Bandekonflikt. Den ene ville ikke udtale sig. Den anden erklærede sig ikke skyldig. Alligevel besluttede Københavns Byret ved et grundlovsforhør i går at fængsle to mænd fra bandemiljøet i tre uger. Det meddelte Københavns Politi i går via Twitter.Det er altså lykkedes anklageren i løbet af fire timers grundlovsforhør at overbevise dommeren om, at der er god grund til, at de to unge mænd skal sidde indespærret, mens efterforskningen af et drab ved højlys dag i begyndelsen af november fortsætter.De to mænd blev anholdt klokken 6.30 i går morges, og politiet ønskede dem varetægtsfængslet for det drab, der skete 9. november klokken 15.30 ved Mjølnerparken på Nørrebro i København.Politiet mener, de to sigtede kom kørende på en knallert ind på parkeringspladsen, hvor en af dem ifølge sigtelsen affyrede adskillige skud mod en bil. I bilen sad 22-årige Ghassan Ali Hussein, der blev dræbt, mens en 19-årig mand blev snittet af en kugle og lettere såret.Efter skuddene flygtede de to gerningsmænd til en ventende bil, hvor en sammensvoren sad parat. Her efterlod de knallerten og stak af. Det kom frem i går i retten, at flugtbilen var leaset i Sverige til formålet.Ved fremstillingen ved byretten i går lidt over middag blev de to formodede gerningsmænd ført ind.Den 21-årige, en stor mand i gråt Nike-joggingtøj og H2O-sokker i sorte kondisko, nægtede at udtale sig.Den 18-årige, der er spinkel af bygning og var iført et sort Nike-joggingsæt, nægtede sig skyldig.Politiet har sigtet dem efter paragraf 237 (manddrab, der giver fra 5 år til livstid) og 192a (våbenloven, der kan give 1-6 års fængsel). Hertil kommer paragraf 81a, om at man bliver idømt yderligere skærpet straf, hvis lovovertrædelsen sker som en del af en voldelig konflikt - som bandekrig.Drabet ved Mjølnerparken for tre uger siden udløste en våbenhvile på en måneds tid.Fædre på begge sider af konflikten og religiøse ledere har ifølge kilder aftalt en måned uden vold og skyderi i sorg over den afdøde. Og i de tre uger siden knallertdrabet på p-pladsen har der ikke været voldsomme sammenstød mellem Nørrebro-banderne, Brothas fra Mjølnerparken og Loyal to Familia fra Blågårdsplads.Nu skal politiet altså bygge sagen op indtil 19. december, hvor de sigtede igen skal for en dommer.I forvejen har fire personer været anholdt i sagen. To af dem sidder stadig varetægtsfængslet i forbindelse med skuddrabet i Mjølnerparken.per.munch@pol.dk soren.astrup@pol.dk 

Slushice for voksneSommermode: I øvrigt bliver frossen rosé det helt store hit denne sommer.Det skriver magasinet Euroman, der plejer at vide den slags. Magasinet citerer Ted Dako, der er medindehaver af cocktailcateringfirmaet "We Got Spirit", som selv har eksperimenteret med at lave drinken til nogle arrangementer: »Jeg tror, frosé kommer til Danmark i år. Det kunne godt gå hen at blive en trend. Danskerne elsker rosévinen, og det er meget forfriskende at drikke den som sådan en voksen-slushice om sommeren. Den er også nem at lave. Det eneste, den kræver, er en slushice-maskine,« siger Ted Dako.Bar Primi i New York menes at have været first mover på den såkaldte frosé, og barchefen dér har forklaret tilblivelsen med ordene. »Nogen sagde noget i retning af; "mand, det er rosésæson, hvad skal vi finde på?" Så jeg tænkte, hvad med at vi bare hælder en masse rosé i maskinen og ser, om det bliver til is. Så det gjorde vi.«.Fernet Branca og tarteletterRock-kost: Den dansk-tyrkiske kok Umut Ra Sakarya simpelthen knuselsker svinekød og gammeldags, borgerlig dansk mad, hvad hans gæster på grillbaren "Grisen" på Nørrebro længe har vidst. På hans nyåbnede Guldkroen kan - lokale som tilrejsende - koncertgæster med hang til Guns &amp; Roses tirsdag den 27. juni købe en særlig menu med Fernet Branca som aperitif, fulgt af tarteletter (tre stk., selvfølgelig), wienerschnitzel og Irish Coffee med dobbelt væge til slut. Fra Guldkroen i Fredensgade på Nørrebro til Parken på Østerbro, hvor koncerten afholdes, er der normalt godt et kvarters gang, men det varer muligvis lidt længere, hvis man har siddet med ved bordet.Rosé på RoskildeFestivin: Der er rødvin, og der er hvidvin, og når man blander de to, får man rosé - det ved vi fra Rytteriet. Men gæsterne på Roskilde Festival har hidtil selv måttet stå for at blande, hvis de ville nyde kold rosé af papdunke på pladsen. Det bliver der lavet om på i år, meddeler festivalen, der forklarer, at det har været svært at finde en passende rosé, der kunne leve op til festivalens skrappe krav til bæredygtighed, økologi og emballage. Det er nu løst, og rosé vil kunne købes i papkarton - naturligvis 100 procent økologisk og i øvrigt fra Spanien. Til gengæld forsvinder rødvin ud af sortimentet.

Demonstrationen onsdag aften, der skulle markere tiårsdagen for rydningen af Ungdomshuset på Jagtvej 69, udviklede sig fra at være en fredelig og familievenlig affære til at ende med stenkast, smadrede ruder og anholdelser.I en pressemeddelelse anklager Ungdomshuset København Politi for at tilspidse situationen.»Politiet optrappede desværre hurtigt situationen ved talstærkt at rykke ind i forsamlingen og anholde enkelte mennesker. Denne tilstand fortsatte længe og skabte en urolig situation,« står der i meddelelsen.Vicepolitiinspektør i København Henrik Møller Jakobsen siger, at ni mennesker blev anholdt. Flere af de pågældende blev anholdt for at have kastet sten mod politiet. Han mener, at optrapningen kome fra anden side.»Når nogle demonstranter vælger at kaste petanquekugler, møtrikker og flasker mod politiet, er der sket en kriminel handling, som vi reagerer på. Hvis det var en borger, der blev beskudt med en slangebøsse, tror jeg heller ikke, at folk ville acceptere passive politibetjente.Vi registrerede demonstranterne, som derefter frit kunne forlade stedet. Vi vil nu efterforske episoderne som helt almindelige politisager.«.»Politiet brød loven«Demonstrationen startede på Frue Plads og fortsatte til Jagtvej 69, hvor den blev opløst.Derefter gik nogle af demonstranterne videre til det »nye« Ungdomshus på Dortheavej i Nordvest-kvarteret, som politiet senere på aftenen valgte at ransage. Under ransagningen fandt betjentene blandt andet petanquekugler og brosten samt malingbomber og kanonslag, meddelte politiet torsdag.Nu anklager Ungdomshuset i den forbindelse politiet for at have brudt loven.»På det tidspunkt var flere hundrede mennesker samlet i huset. Som pressen allerede har gjort klart, valgte folk at gå stille og roligt fra huset. Tre repræsentanter fik lov at blive som vidner og overvågede politiets ransagning.Halvvejs igennem ransagningen tog politiet en beslutning om at bryde loven ved at smide vidnerne ud af huset,« står der i pressemeddelelsen fra Ungdomshuset.»Det er korrekt, at tre personer blev fulgt ud af huset og bortvist fra stedet. Det vurderede de tilstedeværende betjente, var det, der tjente opgaveløsningen bedst,« siger Henrik Møller Jakobsen.Ifølge vicepolitiinspektøren havde politiet ikke forventet, at demonstrationen ville ende med uroligheder.»Vi planlægger aldrig en politiaktion efter, at der skal være optøjer og stenkast. Hvis vi gjorde det, ville vi ikke være dygtige nok til vores arbejde. Vi inddrager altid erfaringer fra andre steder i byen, og vi indhenter de oplysninger, vi har lov til om arrangementet. Så støber vi en indsats sammen, og planlægger det efter at det vil forløbe i ro og fred, så vi undgår, at byen bliver smadret. Det er vores job,« siger Henrik Møller Jacobsen.mirk@berlingske.dk amth@berlingske.dk Fakta: FAKTADemonstrationen onsdagOmtrent 1.000 mennesker deltog i demonstrationen.Folkemængden mødtes ved Frue Plads og fortsatte til Jagtvej 69 på Nørrebro, hvor demonstrationen blev opløst.De resterende demonstranter fortsatte til Ungdomshuset på Dortheavej, som politiet senere ransagede.Der blev fundet petanquekugler, brosten og et spyd samt malingbomber og kanonslag.I løbet af aftenen blev der kastet genstande efter politiet og begået hærværk mod en række banker og butikker på Nørrebro.Ni demonstranter blev anholdt. Tre er blevet sigtet for vold mod tjenestemænd, de resterende for brud på ordensbekendtgørelsen og våbenloven.Alle er blevet løsladt igen.
Ungdomshuset anklager politiet for at have optrappet en ellers fredelig demonstration onsdag aften. Det vækker ingen genklang hos politiet. Vi reagerede rutinemæssigt på ulovlige handlinger, lyder det.
Ved Svend Bjerregaard Hovards død skriver professor i ret og religion Lisbet Christoffersen følgende mindeord: Min vidunderlige skøre, skæve og trofaste gymnasiekammerat Svend Bjerregaard Hovard er død. Vi var begge outsidere i et godt, klassisk Gentofte Statsskole-miljø, hvor en stil om københavnske parkanlæg var den første udfordring vi mødte, at danse lancier hørte til de store fornøjelser og Europæiske Idéers historie blev tilbudt os som ekstra læsning.Og Svend, der kom fra Bregnerødgade på Nørrebro med vinduer lige ud til højbanen, læste. Og læste. Og læste sig ind på oldtid og grækere og romere og for den sags skyld kristendommen.Men, som han sagde til mig engang på Gentofte Station: " Jeg tror ikke på Bibelen. Køreplanen er langt mere troværdig.Den bliver trods alt revideret hvert halve år." Imidlertid, fundamentet for Svends liv ændrede sig. Under lærerstudierne i kristendom begyndte han at gå i kirke og blev hængende. Ingen præster og provster har haftså trofaste vogtere i deres menighedsrådsformand, provstiudvalgsmedlem med mere som Svend. Han opfandt regnearket til at holde styr på provstiets regnskaber. Han oplærte stadigt nye årgange af unge teologer - herunder ved et tilfælde min søn - i kunsten at sidde i menighedsråd.Han var en fair og loyal modpart for byens skiftende biskopper - jeg håber, de alle vil dukke op til hans begravelse.Ja, selv kirkeministeren må være ham taknemmelig. For da det kom til diskussionen om kirkelukninger, så stod han ved de beslutninger, der allerede var truffet i Hellig-Kors, Blågården og Brorsons, selvom det ikke var hans op-findelse, at sognet skulle sammenlægges.Da min RUC-kollega var ude at interviewe ildsjæle på Nørrebro, mødte hun også Svend - han stod forrest, når der skulle deles arbejde ud, og bagerst, hvis der skulle fordeles hæder. Køreplanerne blev han ved med at forsøge at tro på, selvom det var en stor skuffelse, at han ikke nåede at se den nye letbane i Aarhus. Men fundamentet under tilværelsen endte med - ud over døtrene og barnebarnet - at blive kristendommen.Jeg håber, han får en god prædiken med herfra, og at mange vil have mulighed for at vise ham den sidste hæder på rejsen.Herren være med Svend! J.

De tre unge mænd, som Københavns Politi har anholdt og sigtet for det seneste bandedrab på en 22-årig mand, har ifølge politiet grundigt forberedt bandedrabet torsdag eftermiddag i Mjølnerparken i København.Det fremgik af sigtelsen mod de tre, da de i går blev varetægtsfængslet ved et grundlovsforhør i Københavns Byret.Ifølge politiet havde gerningsmændene forud for deres væbnede angreb leaset en flugtbil i Sverige som en del af de forberedelser, der efter politiets opfattelse stod på i tre dage inden skuddrabet.Her kom to maskerede gerningsmænd torsdag kl. 15.30 kørende på en sort knallert i Mjølnerparken, inden de skød mindst fem gange gennem forruden på en parkeret bil, hvori der befandt sig tre personer.Heriblandt den 22-årige Gazan Ali Hussein, der døde af de skud, som blev affyret. Hans 19-årige bror, der også befandt sig i bilen, blev såret i armen af et strejfskud.Efter skyderiet flygtede de to gerningsmænd i første omgang på knallerten, inden de ifølge politiets sigtelse fortsatte flugten i den leasede flugtbil, der forinden var blevet afhentet i Sverige.Nægter sig skyldigDe tre anholdte er hhv. 21, 21 og 28 år gamle. Da en af de to 21-årige blev fremstillet som den første foran dommeren i grundlovsforhøret, nægtede han sig skyldig, inden dommeren besluttede, at resten af retsmødet skulle afvikles for lukkede døre - dvs. at pressen og andre tilhørere blev forvist fra retslokalet.Den 21-årige fremstod splejset i retten og var blandt andet iført en grå hættetrøje og sorte bukser. Han blev anholdt torsdag aften kl. 23.08.Ifølge sigtelsen har de tre gerningsmænd efter forudgående aftale og i fælles forståelse i forening gjort sig skyldige i drab og medvirken til drab i forbindelse med den verserende bandekonflikt mellem grupperingerne Loyal to Familie og Brothas. Politiet udelukker ikke, at der stadig kan være uidentificerede medgerningsmænd på fri fod.28-årig er selv tidligere offerDe to øvrige anholdte er 21 og 28 år.Den 28-årige mand er veteran fra bandekonflikterne i København med sin tilknytning til LTF-miljøet omkring Blågårds Plads i København.Han har tidligere selv været offer for et kynisk drabsforsøg.Sidst på eftermiddagen besluttede dommeren, at alle tre anholdte skulle varetægtsfængsles for foreløbig 11 dage. Alle tre blev samtidig beskyttet af navneforbud.baa@bt.dk jvl@bt.dk Fakta: Mobil politistation flytter ind i MjølnerparkenSom en reaktion på de seneste drab i bandemiljøet indsætter Københavns Politi en mobil politistation ved Mjølnerparken.Den vil være ved bebyggelsen hver dag fra kl. 11 til midnat.Samtidig øger politiet den generelle tilstedeværelse i tre områder. Det drejer sig om Indre Nørrebro, Mjølnerparken og Tingbjerg. Det oplyser chefpolitiinspektør Jørgen Bergen Skov, efter at han fredag eftermiddag har mødtes med den lokale beboerformand i Mjølnerparken.»Målet med det her er at gøre det mere trygt for borgerne og beboerne i og omkring Mjølnerparken, Indre Nørrebro og Tingbjerg,« siger Jørgen Bergen Skov/ ritzau/.
DRABSSIGTELSE Politiet mener, at de tre sigtede havde forberedt drabet på 22-årig mand torsdag eftermiddag.
Et bandemedlem blev dræbt på Nørrebro i København i forgårs. Det foregik, som vi er vant til: Bandemedlemmer jager hinanden, skydevåbnene sidder løst, og aktørerne er ofte efterkommere af indvandrere, som lever i en parallel verden. Brutaliteten er stor, og i dette miljø er den ofte en fordel: Jo mindre respekt man har for menneskeliv, des større er chancen for at vinde slaget.Helt rituelt vækker episoden en folkelig undren over, at ledere af kriminelle organisationer ikke kan udvises eller straffes hårdere, mens politikere kræver mere handling, og politiet forklarer, at der faktisk allerede gøres meget for at få bugt med skyderierne.Politiindsatsen har givet " ganske gode resultater", sagde Torben Svarrer, vicepolitiinspektør for Københavns Politi kort efter drabet i går til Berlingske.Inden for en måneds tid er seks personer blevet skudt, en civil politibil er blevet beskudt, og derudover har der været en række skudepisoder, der tilsyneladende ikke har voldt skade på noget.Københavnerne er ved at vænne sig til, at drab i gaderne er normalitet, og at bestemte kvarterer bør undgås. Og politiet siger, at det går godt. Men mange borgere ser, at der er længere og længere mellem virkelighed og politiske markeringer.Jo højere justitsminister Søren Pape Poulsen (K) hæver stemmen, når han kræver lov og orden på Facebook, des mindre ser der ud til at være styr på sikkerheden i Københavns gader. Det politiske krav om lov og orden er trådt i stedet for lov og orden.Nøgternt iagttaget ser det ud, som om ordensmagten ikke har noget bud på, hvordan man får volden under kontrol. Der er ganske vist masser af politiske tiltag. Og politiet er aktivt: Der er varetægtsfængslet 64 bandemedlemmer siden juni i år, og der har været over 3000 visitationer og 37 beslaglagte skydevåben på Nørrebro.Men intet tyder på, at man er i nærheden af at få stoppet voldsmændene.Det er ikke sundt med en så indlysende modsætning mellem politiske krav om lov og orden og myndighedernes afmagt i virkelighedens fysiske magtkampe. For det første får flere og flere borgere det indtryk, at politikerne ikke længere behersker sikkerheden i hovedstaden. For det andet sendes det signal til andre voldsberedte grupperinger i Danmark, at der er et reelt incitament til at få indflydelse gennem vold. For det tredje er der en risiko for, at den politiske afmagt før eller siden giver medvind til mere hårdhændede metoder. Det vil ikke være overraskende, hvis almindelige vælgere vender sig mod grovere politikere, der kan gennemtrumfe statens voldsmonopol, når de igennem mange år har oplevet, at ordensmagten ikke har kunnet få fod på skyderierne i gaden.Udviklingen er bekymrende. Derfor må politi, myndigheder og domstole reelt skride til en nultolerancepolitik i stedet for bare at tale om den.
Kristeligt Dagblad mener Bandekonflikt kan udhule tillid til myndigheder.
I SIDSTE uge var en person i farverigt joggingtøj gentagne gange fastklemt bag gadeskiltet i Peder Hvitfeldts Stræde i det indre København, godt løftet over gadehøjde.Foran Erhvervsministeriet på Christians Brygge var andre kroppe, iført tøj i legofarver, blevet stukket hovedkulds ned i den omgivende murs skakte, så kun benene stak op. I Klostergangen mellem Læderstræde og Strøget lå kroppene stablet i en bunke.Andre steder var de proppet tæt ind i store vinduesåbninger, så de lignede levende legoklodser. Alle var de lyslevende dansere, som efter at have holdt positionen i fem minutter hoppede ned og løb videre til næste punkt på ruten.En del af de forbipasserende bemærkede optrinnet og stoppede op et kort øjeblik, andre gik lykkeligt uvidende forbi. Det er utroligt, hvad man kan slippe af sted med midt i den myldrende by, og det er én af de interessante pointer, man tager med sig fra den østrigske koreograf Willi Dorners finurlige performance Bodies in Urban Spaces, som Metropolis Festival havde hentet til København. Fuld opmærksomhed fik fænomenet selvfølgelig fra de vandrende publikumsflokke, som, anført af selveste festivalledelsen, Katrien Verwilt og Trevor Davies, gik gennem byens mange rum, på udkig efter menneskeskulpturer. Turen gik fra Christianshavns Torv til Nørrebro, med en kort pause på Israels Plads, i alt syv kilometer, som ofte gik gennem hemmelige baggårde og snirklede passager, men mange sluttede sig spontant til eller hoppede af turen, hvor de nu havde lyst.»Skal det nu være geil?« tsktsk'ede en midaldrende tysk turist i Læderstræde ved synet af de akavet placerede menneskekroppe, som snart hoppede ned og satte i rend videre.»Åh hva', er de hjemløse?« undrede en flok teenagepiger sig over en høj menneskestabel placeret ved hegnet til Helligåndskirken.Publikumsflokken, derimod, koncentrerede sig om at få øje på den næste menneskeinstallation, som ofte kunne være sindrigt gemt: bag en lygtepæl, oppe på en fransk altan.»Det er hårdt at holde positionerne,« fortalte danseren Janne Weidinger Kristensen, som har deltaget i tidligere opførelser af Dorners performance og denne gang havde været producent og ikke mindst skaffet alle de mange tilladelser til at indtage byrummet.»Statiske stillinger er meget mere krævende end bevægelse, og man skal holde stillingen i fem minutter.« Det lignede også tit en sag for Arbejdstilsynet, når kroppene hang højt oppe i de mest tyngdekraftstridige positioner, og ved Assistens Kirkegård på Nørrebro undrede selveste politiet sig, så festivalledelsen måtte hive tilladelserne frem.Årets københavnerudgave af Bodies in Urban Spaces var en udvidet jublilæmsversion med ialt 42 dansere på holdet; en del af danserne følges rundt i verden med Willi Dorner til hans mange udgaver af denne performance, andre hyres lokalt.Dorner selv lægger ruten i hver by med sikker fornemmelse for byens mere ukendte steder: under broer, gennem godt skjulte parker, ned ad smågader. Som publikum udvikler man hurtigt et særligt søgeblik, som leder efter farverige, uventede indslag, men det er sjovt nok ofte helt andre ting end danserne, man får øje på - fine uventede glimt af byens små hemmeligheder. Metropolis Festival fortsætter med nye indslag i juli og august.

Danmark. Store folkemængder har den seneste tid været hovedmål for flere terrorangreb på europæisk jord, og derfor har myndighederne skærpet beredskabet under Distortion, den årlige folkefest i København.De såkaldte terrorklodser - der i forvejen er kendt af københavnerne fra indkørslerne til Strøget og Nyhavn - skal beskytte deltagerne, og så vil der være et stort antal betjente sat ind for at sikre, at det bliver en god og sikker fest for de mange deltagere. De vil være placeret strategisk i forhold til at kunne afværge angreb eller trusler. Og for at kunne få et overblik over, hvad der sker på og omkring festivalen, vil der blive indsat en helikopter til at holde øje med det hele lidt fra oven.»Det har altid været en stor opgave.Men med det ekstra, der er lagt på, er det klart en af de helt store opgaver for Københavns Politi«, siger politiinspektør Peter Dahl, der er chef for beredskabet hos Københavns Politi.»Vi har skruet op for antallet af politifolk og har nogle med særlige kompetencer.Jeg håber, at det, folk kommer til at møde, er dialogbetjente med de hvide kasketter, og at vi kan holde det andet i baghånden«, siger beredskabschefen, der ikke ønsker at afsløre nærmere om det sikkerhedsberedskab, der skal beskytte københavnerne under Distortion.I den seneste trusselsvurdering fra Politiets Efterretningstjeneste peges der på, at den militante islamistiske propaganda øger truslen mod civile mål, herunder steder og arrangementer, hvor mange mennesker er samlet.Det opfylder Distortion til fulde. Beskyttelsesforanstaltningerne omkring festerne er derfor vedtaget i tæt samarbejde med efterretningstjenesten.På Nørrebro er der forståelse for, at der skal terrorklodser og stor sikkerhed til for at kunne holde en fest som Distortion. Men det er trist, at det er kommet dertil. Ordet ærgerligt går igen, når der tales om behovet for antiterrorbeskyttelse.»Det er ærgerligt, men nødvendigt.Men det rører mig ikke så meget. Der skal nok ske et eller andet i Danmark før eller siden. Men det fylder ikke i mine tanker. Jeg undgår heller ikke Nørreport, selv om de siger, at det er et mål«, siger Alexander Vester, da han snor sig mellem de boder og barer, som blev stillet op i timerne før festen.Også Lise Nyboe griber til ordet ærgerligt, da hun ser sig rundt på Dronning Louises Bro og de betonklodser, der er stillet op ved indkørslen fra Indre By til Nørrebro.»Men de er nødvendige, hvis de kan hjælpe folk til at føle sig sikre«. Vil du selv føle dig tryg med de sikkerhedsforanstaltninger? »Ja. 100 procent. Jeg er ikke så bange.De skal ikke forhindre mig i at leve livet og gøre spændende ting«, siger den unge kvinde.soren.astrup@pol.dk 

01 Musik Gamle rockereI 1982 opstod rockgruppen Swans i New York. De lagde ud med en voldsom og støjende lyd, inden de blev mere tilgængelige. Siden gik de hver til sit i 1997, og i 2010 fandt de atter sammen og spiller i bedste velgående. I juni 2016 udgav de albummet »The Glowing Man«, og nu kommer de en tur forbi København. Swans' musik beskrives som hypnotisk rockmusik, og der er fuld knald på guitarerne på scenen. Billetter kan købes via billetto.dk og koster 200 kr.Swans Den Grå Hal, Mælkevejen 63, Kbh K Lørdag kl. 19.02 Event Mad på markedKødbyens Mad &amp; Marked brager snart ind i den københavnske bevisthed, når de igen indtager Vesterbro med deres charmerende midlertidige, hvide telte og bænke i hobetal. Her, midt på Flæsketorvet, får vi atter en uforudsigelig og rodet oplevelse i den bedst tænkelige forstand, hvor hyggen og den gode smagsoplevelse står i centrum. Men inden vi kommer så langt, så tyvstarter de faktisk. Og det med en gæsteoptræden på Nørrebro, hvor markedet har forpremiere på årets mad-nyheder.Det hele foregår på Den Røde Plads på Nørrebro -og der er selvfølgelig gratis adgang, som der plejer. Vejrudsigten siger INGEN regn og omkring 8 grader.Kødbyens Mad &amp; Marked tyvstarter Den Røde Plads, Nørrebrogade 210 Lørdag kl. kl. 11-20.03 Gamle dage Helt i fiskI gamle dage stod »fiskekonerne« langs Gammel Strand og solgte friskfangede fisk til kunderne. Den tid er ovre. Og dog. For nu genoplives den med et old school Fisketorv.Kystfiskere fra hele Danmark mødes foran Torvehallerne fra kl. 10.30 til 15.00, og så er alt som i gamle dage -der bliver solgt masser af friskfanget fisk. For børnene er der også sjove ting i nettet: Tag på snorkel-tur med tidligere TV-vært fra »Nørd«. Fang fisk med hænderne eller rør rigtige fisk, når Den Blå Planets skoletjeneste møder op.Fisketorv Torvehallerne, Frederiksborggade 21, København K Lørdag kl. 10.30-15.04 Udstilling Kunst med fart påCopenhagen Contemporary på Papirøen er klar med den amerikanske kunstner Sara Szes installation, Timekeeper. Værket er en totalinstallation bestående af skærme, billeder og flimrende objekter. Værket afspejler de uendelige informationsstrømme, som de fleste mennesker i dag bombarderes med i dagligdagen.Sarah Sze er kendt for at udfordre skulpturer, og gøre dem mere flydende. Udstillingen kan opleves til 3.september 2017.Sarah Sze Trangravsvej 10-12, København K I dag fra kl. 11.05 Lopper Gammelt nytSøndag kan du købe massevis af sager, når det hyggelige Ravnsborggade-kvarter fyldes med lopper. Der bliver rig mulighed for at pifte hjemmet op med fede retro-sager, møbler og kunst og tøj. Loppestandene byder på både antikviteter, tøj fra lokale designere og ting fra københavnske kunstnere. Der er boder på både Ravnsborggade, Sankt Hans Gade, Ryesgade og Ravnsborg Tværgade.Loppemarked Ravnsborggade, København N Søndag kl. 10-16.

Redaktør Thomas Harder fra Ekstra Bladets debatforum ' Nationen' tror ikke, at den hårde tone i debatten skræmmer nogen fra at deltage: »Jeg mener faktisk, at det mere var den fine, korrekte tone præget af fremmedord, der skræmte folk væk. Altså, for 15 år siden deltog 10.000 danskere i den politiske debat. I dag er det halvanden million. Så det er en fantastisk ting, vi har gang i her«. (Politiken)Kvindelig taler opsummerede demonstranternes rolle, da omkring 1.000 mennesker gik i optog gennem København for at markere 10-året for rydningen af Ungdomshuset i København: »Vi vil altid være en torn i øjet på det etablerede samfund. Vi er lorten på jeres grønne græsplane«. (Politiken) Socialdemokratiets retsordfører, Trine Bramsen, savnede åbenbart nogen i koret af fordømmende stemmer efter optøjerne på Nørrebro: »Mon Alternativet i lighed med alle andre partier har en holdning til voldskriminaliteten på Nørrebro?«. (Twitter)Alternativet besvarede spørgsmålet via sin officielle twitterprofil: »Ja, vi fordømmer vold. Og foretrækker det rigtige politi frem for Bramsens twitterpoliti«. (Twitter) Forsvarsminister Claus Hjort Frederiksen (Venstre) om det danske forsvarsbudget, som i dag udgør 1,17 procent af bruttonationalproduktet: »Over en 10-årig periode skal vi øge udgifterne til 2 procent af bnp. Og det er vores mål for de kommende år.« (CNN)Socialdemokratiets forsvarsordfører, Henrik Dam Kristensen, om forsvarsministerens udmelding: »Det er jo ikke bare 20 milliarder et år, det er 20 milliarder år efter år efter år efter år.Da penge som bekendt ikke falder ned fra himlen, skal det tages i konkurrence med alt muligt andet, og jeg har ikke set noget, der bare ligner forslag til finansiering, så det har jeg meget, meget, meget, meget, meget, meget svært ved at se for mig.Meget svært«. (b.dk) Midaldrende kvinde afslørede ved et selskab i Washington et helt nyt problem skabt af Donald Trumps sejr ved ved præsidentvalget: »Jeg har taget næsten 5 kilo på. Siden valgaftenen har jeg trøstespist uafbrudt. Jeg sluger poser fyldt med slik om dagen, og om natten har jeg mareridt om det næste, Trump finder på«. (Jyllands-Posten)Tina Maria Sørensen-Christensenom sin 72-årige svigerfar, som fik hjertestop på Aalborg Stadion under superligakampen mellem AaB og Silkeborg: »Alt andet lige så er han i hvert fald kommet herfra som en lykkelig mand. Han døde, mens AaB førte 3-0, og han led ikke«. (ekstrabladet.dk).

Kuglerne flyver lige nu om ørerne på rivaliserende bander.For at komme de eskalerende bandeproblemer til livs og skabe tryghed for ' almindelige' borgere i området, indførte Københavns Politi torsdag en visitationszone gældende til 3. august i et stort område omkring Nørrebro, Husum, Brønshøj og Tingbjerg.Ifølge politiet er banden Loyal to Familia (LTF) den ene part i den aktuelle bandekonflikt. Hvem den anden part er, vides ikke med sikkerhed.»LTF må på en eller anden måde være i krig med nogle andre grupperinger.Hvem der hører til hvor og hvorfor, det er rimelig komplekst og indgår som en del af vores efterforskning,« har politiinspektør Peter Dahl sagt til Ritzau.Skyderier ved højlys dagI alt er der på halvanden måned registreret ni forskellige skudattentater i København og omegn, og selvom flere attentater er foregået på offentlig vej og i fuldt dagslys, har de voldsomme skyderier ikke krævet dødsofre.Våbenekspert Jesper Lindgaard, major og chef for Kampsektionen ved Hærens Kamp-og Ildstøttecenter i Oksbøl, mener, at en del af forklaringen på bandernes manglende træfsikkerhed findes i måden, de angriber hinanden på.Ved flere lejligheder -senest i forgårs ved Mjølnerparken på Nørrebro i København -er gerningsmændene i bedste actionfilm-stil kommet kørende på knallert eller motorcykel og har udført et såkaldt ' drive-by skyderi'.»Noget af det absolut sværeste er skydning under bevægelse. Så det der med at ramme sit mål, når man kommer kørende på motorcykel eller hænger ud ad vinduet på en bil i bevægelse, det er næsten lige så svært som at vinde i lotto,« siger Jesper Lindgaard til BT.Endnu ingen ofreVed flere af skudepisoderne formodes det, at gerningsmændene har skudt med pistol, hvilket ifølge majoren kan være endnu en årsag til, at bandekonflikten - i denne omgang - endnu ikke har kostet sit første offer: »Pistol er meget vanskeligt at skyde med. Hvis man ikke holder sigtet fuldstændig stille, når man trykker på aftrækkeren, er det næsten umuligt at ramme,« siger Jesper Lindgaard, som samtidig understreger, at nerver med sikkerhed også spiller ind: »Man må også gå ud fra, at gerningsmændene er fyldt med adrenalin, nerver og spænding, når det her sker, og det er naturligvis også med til at gøre det vanskeligere at ramme,« siger han.bowe@bt.dk '' Noget af det absolut sværeste er skydning under bevægelse.Jesper Lindgaard, våbenekspert.
BANDEKONFLIKT De mange konflikter i bandemiljøet har ført til flere attentat-forsøg, men ingen bliver alvorligt ramt i de såkaldte ' drive-by' skyderier.
Støj og hærværk skal mindskes, der skal være flere toiletter, og der skal være en større lokal forankring. Sådan lyder de skærpede krav til gade festen Distortion, der efter planen skal finde sted fra 31. maj til 4. juni i år.Teknik-og Miljøudvalget i Københavns Kommune skal mandag (i dag, red.) tage stilling til, om Teknik-og Miljøforvaltningen skal arbejde videre med en tilladelse til Distortions gadefester i 2017. Det sker på baggrund af en ansøgning fra Distortion og forvaltningens skærpede vilkår.Distortion har søgt om tilladelse til gadefester på Nørrebro onsdag 31.maj og på Vesterbro torsdag 1. juni.Derudover vil der begge dage være et arrangement på Rådhuspladsen, som slutter klokken 24 - to timer senere end gadefesterne på Nørrebro og Vesterbro.Beboere i de kvarterer, hvor Distortion er blevet afholdt de seneste år, har klaget over problemer med støj og urinering. Formålet ved den senere afslutning på Rådhuspladsen er at trække folk væk fra festerne i brokvartererne, således at der hurtigere kan ryddes op, og at støjgenerne bliver mindsket. Der skal desuden være dobbelt så mange toiletter som i 2016.I den overordnede rammetilladelse skriver Teknik-og Miljøforvaltningen, at det er nødvendigt at fastsætte en række vilkår for, at afholdelsen af Distortion ikke skaber unødvendige gener, men at Distortion samtidig er med til at understøtte Københavns profil som storby og derfor understøtter særlige bymæssige værdier: »Det er ligeledes Københavns Kommunes vurdering, at de kulturelle og oplevelsesmæssige værdier, Distortion bidrager med på vejarealet, konkret må tillægges større vægt end de nabo-, miljø-og støjgener samt renholdelsesproblematikker, Distortion afstedkommer.« Sidste år meddelte Københavns Politi, at Distortion set fra politiets vinkel var forløbet godt, og hvor der ikke var nogen store, alvorlige sager under Distortion, og kultur-og fritids borgmester Carl Christian Ebbesen (DF) sagde, at antallet af uroligheder var det samme som på en normal uge.krnd@berlingske.dk Fakta: DISTORTION150.000 festerDistortion er en gadefest, der finder sted hvert år i begyndelsen af juni. Den består af både gratis arrangementer og arrangementer, der kræver en billet. Gadefesterne i København er gratis, men bliver blandt andet finansieret af gadearmbånd, der kan købes af deltagerne, samt tilskud fra Københavns Kommune. Ifølge Distortions hjemmeside deltager omkring 150.000 mennesker i gadefesterne.
Kommunen finder det nødvendigt med større hensyntagen til de beboere, der i årevis har klaget over problemer med støj og urinering under gadefesten Distortion.
Danmark. Varetægtsfængslingen af den 30-årige Shuaib Khan, leder af bandegrupperingen Loyal To Familia, LTF, på Nørrebro i København, fortsætter.Det bestemte dommer Lene Sadolin-Holst i går, da en forlængelse af fængslingen blev behandlet i byretten.Khan skal sidde bag tremmer frem til 9. oktober, som vil være den sidste dag i den kommende retssag mod den 30-årige, og hvor der forventes at falde dom i sagen om de trusler, som bandelederen er tiltalt for at have fremsat over for en betjent under en visitation i visitationszonen på Nørrebro natten til 1. august.Varetægtsfængslingen blev behandlet via videolink til Shuaib Khans advokat, Michael Juul Eriksen, som opholdt sig i Viborg, og Khan selv placeret i Politigårdens fængsel i København. Her sad LTF-lederen afslappet i en grå Tshirt og fulgte opmærksomt ordene fra dommeren. »Du bliver fængslet på mistanke om risikoen for gentagelse.Med andre ord mener jeg, at der er en risiko for, hvis du kommer på fri fod, at du begår ny kriminalitet«, sagde Lene Sadolin-Holst.Ifølge dommeren blev truslerne mod betjenten fremsat sammen med andre tilstedeværende med tilknytning til LTF.»Du sagde til betjenten, at han havde attitude, men det havde I også«, refererede dommeren.Khan havde sagt til de øvrige bandemedlemmer, at de skulle huske betjenten.»Det kan godt være, at du kan huske mit ansigt, men vi kan også huske dit«, sagde Khan ifølge dommeren.Bandemedlemmer forsøgte herefter at filme betjenten. Khan skulle have sagt: »Pas på dig selv. Pas på din ryg«. Lene Sadolin-Holst henviste til bandelederens øvrige domme for grov vold og til, at bemærkningerne til betjenten faldt kort efter hans løsladelse 21. marts.»Sammen med de tidligere domme og dit hurtige recidiv er der grund til at frygte en risiko for gentagelse«, sagde hun.Forsvareren argumenterede, at varetægtsfængslingen er ude af proportion og udtryk for en forskelsbehandling.Det afviste dommeren med henvisning til, at dette er en ganske særlig sag.»Det er en grov trussel, hvor du singler en enkelt politiassistent ud. Du er formodet leder af LTF. Du har en ganske særlig magtposition. Derfor er det her mere alvorligt for dig end for en underordnet i organisationen«, sagde Lene Sadolin-Holst.Dommeren sagde herefter farvel til deltagerne.Shuaib Khan smilede og gjorde Vtegn.frank.hvilsom@pol.dk 

Kapelmester, komponist og musiker Kazio Kierpaul, Nørrebro, er død. Han blev 65 år.Kazio Kierpaul har sat et enormt aftryk på den danske musikscene.Han var politisk engageret, kompromisløs og altid på de svages side.Han var født i Warszawa af kommunistiske forældre.Faderen havde deltaget i Den Spanske Borgerkrig, og moderen overlevede et ophold i en koncentrationslejr under Anden Verdenskrig. Kazio Kierpaul fik en lillebror, der var født spastisk og hørehæmmet.Og for at få bedre forhold for ham, rejste familien til Danmark.Her fik Kazio Kierpaul aldrig gjort sin folkeskole færdig, men fandt hurtig en vej ind i musikkens verden. Han var autodidakt på bl. a. guitar, banjo og harmonika.I 1971 udkom lp'en ' Det kan blive bedre kammerat' med Slumstormerne, hvor Kazio med sin karakteristiske sang lagde stemme til titelhittet, som han også var med til at skrive.Næste markante fyrtårn var Oktobergruppen, der markerede sig på den politiske musikscene ved at præsentere et højt musikalsk niveau og stærke tekster.Sidst i 70' erne fik folkemusikken en revival, og Kazio Kierpaul supplerede mandolin og guitar med violinen. I 1980 var han med til at stable Nørrebro Spilletræf på benene. En festival, der fortsatte i mere end 20 år.I 1980 startede Familie Orkestret. Violinen var nu skiftet ud med den karakteristiske torader.Familie Orkestret turnerede landet tyndt, og mange vil huske de legendariske numre ' Jord i hovedet', ' Små blå mænd' og ' Sikken elendighed'.Kazio Kierpauls store musikalske nysgerrighed og idérigdom bragte ham vidt omkring. Han genopdagede den danske folkemusik, der havde overlevet på De Vestindiske Øer. Han skabte The Original Danish Polcalypso Orchestra, der spillede flere gange i Vestindien, senest i 2017.Sidste musikalske skud var Paulski &amp; Den Ny Verdensorden. Der lå et aktivt år i støbeskeen og ventede på dem med ny udgivelse og jobs.Kazio Kierpaul underviste, var igangsætter på Lyø Ølejr og spillede altid op, når der var en sag, der skulle bakkes op.Med hans død er en æra slut. Han vil blive savnet, ikke kun for sin musik, men også som det vidunderlige varme, sjove og underfundige menneske, han var.Kazio Kierpaul efterlader en søn, Christoffer May Kierpaul, og broderen, Heinrich Kierpaul.

Der er otte oplagte steder i København at opkræve penge for at parkere.Det skriver Teknik-og Miljøforvaltningen i et nyt budgetnotat til kommunens politikere, efter at Teknik-og Miljøudvalget har bedt forvaltningen om at komme med et fagligt bud på, hvor i København det vil være meningsfuldt at indføre betalingsparkering i forsøget på at mindske trængslen fra pendlere.Ifølge forvaltningen er de otte steder med størst behov for betalingsparkering randzone Valby, randzone Østerbro og randzone Nørrebro samt Vanløse, Vestamager, Islands Brygge, Sundby Nord og Sundby Syd.Tidligere i år trådte en ny gul betalingszone i kraft på ydre Nørrebro, ydre Østerbro og Valby. Det er blandt andet den, der foreslås udvidet.Teknik-og miljøborgmester i København, Morten Kabell (EL), kalder forvaltningens forslag for »rigtigt interessant« og bakker op om takterne i budgetnotatet: »Den del, som handler om at lytte til københavnerne og få mere betalingsparkering for at sikre, at byens borgere får plads, mens pendlerne skal bruge kollektiv trafik, er rigtig fornuftig. Det vil jeg gerne være med til at se på,« siger Morten Kabell til Berlingske.Han foreslog tidligere i år, at det skal koste penge at parkere i hele Københavns Kommune, hvilket fik både politiske modstandere og Københavns omegnskommuner til at fare i flint. Således kritiserede fire borgmestre fra Herlev, Tårnby, Rødovre og Gentofte hensigten i skarpe vendinger og truede med at kvitte samarbejdet med Københavns Kommune, hvis den fortsat kun varetog egne interesser.Det har imidlertid ikke fået Morten Kabell til at slække på ønsket om først og fremmest at sikre parkering, fremkommelighed og ren luft for Københavns borgere.»Når jeg hører borgerne i Valby og på Østerbros reaktion på den nye gule betalingszone, siger de: Hold da op, nu har vi haft problemer med at få en plads til vores bil i så mange år, og pludselig er det rent faktisk muligt.Til gengæld får jeg også mange henvendelser fra københavnere lige udenfor parkeringszonen, som også ønsker at blive en del af den,« siger Morten Kabell, der ser det som et tegn på, at mere betalingsparkering er vejen frem: »Københavnerne vil det gerne, københavnerne har brug for det, og derfor synes jeg, at det er vores pligt på rådhuset at lytte til københavnerne, når de beder om parkeringsrestriktioner for at sikre sammenhæng i byen«. Hver dag krydser flere end 535.000 biler kommunegrænsen til København.Samtidig har København fået flere bilejere de seneste år. Alene fra 2015 til 2016 kom der 4.500 flere biler i kommunen.Forslaget om en udvidelse af parkeringszonen i København indgår i budgetforhandlingerne til september, hvor politikerne skal tage stilling til, om de vil prioritere mere betalingsparkering i byen. Enhedslisten, Radikale og SF har hidtil været positivt stemt for mere betalingsparkering i København, mens Socialdemokratiet ikke deler Morten Kabells ønske om betalingsparkering i hele byen. Til gengæld har overborgmester Frank Jensen (S) sagt, at betalingsparkering kan komme på tale i områder af byen med konkrete parkeringsproblemer.perd@berlingske.dk Københavnerne vil det gerne.Morten Kabell, teknik-og miljøborgmester, Københavns Kommune.
Teknik-og Miljøforvaltningen i Københavns Kommune er klar med et bud på, hvor i hovedstaden mere betalingsparkering vil mindske trængslen fra pendlere.
Justitsminister Søren Pape Poulsen (K) kalder det for en ' historisk beslutning'.Men Dansk Folkepartis gruppeformand Peter Skaarup kalder det ' et svaghedstegn' fra ministeren.Det er banden Loyal to Familia, det handler om.Rigsadvokaten har for første gang givet grønt lys for, at der kan føres en sag ved de danske domstole, så banden Loyal to Familia kan forbydes.Derfor har Rigsadvokaten efter aftale med Justitsministeriet bedt Københavns Politi forberede en retssag mod LTF. Men arbejdet skal føst være færdigt i 2018. Og det synes Peter Skaarup overhovedet ikke er godt nok.»Det er rigtig godt, at justitsministeren nu siger, at der kan komme et forbud mod LTF. Men det er slet ikke godt, at det først skal ske næste år. Grundlovens paragraf 78 giver mulighed for, at man laver et forbud straks, og så fører en sag ved domstolene. Og straks er ikke om et halvt eller et helt år. Straks, det er nu. Det er nu, behovet er her,« siger Peter Skaarup.Vil forbyde flere banderHan mener også, det er underligt, man kun prøver at forbyde LTF.»Vi bør også forbyde deres modpart Brothas, og flere andre bander, der deltager i de nuværende konflikter.« »Søren Pape har nok sit at trækkes med og skal kæmpe sig igennem forskellige forhindringer i ministeriet i forhold til Loyal to Familia. Men han er nødt til at være hård.Det er et svaghedstegn, at han ikke griber ind nu. Jeg opfatter det også som obstruktion fra Rigsadvokaten. Jeg frygter, at det ender med, at midlet slet ikke bliver taget i brug.Hvis justitsministeren og Rigsadvokaten virkelig syntes, det er relevant, så skal de gøre det nu, så vi kan få sat en stopper for bandernes hærgen,« siger Peter Skaarup.Bandekrigen i København er eskaleret, efter at tre bander har rottet sig sammen mod Loyal to Familia fra Blågårds Plads på Indre Nørrebro.Siden grupperingens leder, Shuaib Khan, blev løsladt efter en længere voldsdom i marts, har banden ekspanderet kraftigt, og det har skabt ubalance i den københavnske underverden.Derfor har tre bander fra en ydre del af bydelen Nørrebro samt den nordvestlige del af København nu rottet sig sammen mod LTF i banden Brothas.karker@bt.dk 
REGLER DF kalder det et ' svaghedstegn' fra Søren Pape, at der skal gå næsten et år, før man kan forbyde Loyal to Familia.
Fra film til teaterSelv om Charlie Chaplins mesterlige film ' Diktatoren' efterhånden har 77 år på bagen, er den desværre fortsat fuldtud aktuel. Nok var historien om den lille barber, der forvandler sig til verdenshersker, en tydelig allegori til den fremstormende Adolf Hitler og hans forrykte menneske-og verdenssyn, men den slags diktatoriske magthavere eksisterer fortsat.Nu har Nørrebro Teater ladet filmmanuskriptet omdanne til scenisk brug. Bag omkalfatringen står instruktøren Nikolaj Cederholm, der også iscenesætter forestillingen. Fra teatret i Ravnsborggade fortælles det, at ' Diktatoren' i denne opsætning fremstår som en »stærkt visuel teaterversion«, hvor der »ikke er sparet på hverken effekterne eller magien«. På rollelisten står Olaf Johannessen, Søren Pilmark, Peter Gantzler, Jimmy Jørgensen, Jesper Hyldegaard, Nicolai Dahl Hamilton, Asbjørn Krogh Nissen, Peter Zandersen og Julie Agnete Vang samt pianisten Olivier Antunes.Diktatoren. Nørrebro Teater. Kbh. N. Indtil 29. oktober.WWW nbt.dk.Liva - for altidMyten om Liva Weel lever fortsat. Denne enestående stjerne i dansk showbiz slukkes aldrig; den bliver ved med at fascinere os, fordi den rummer en fantastisk historie om et enestående talent, en fandenivoldskhed og en frihedstrang, en ømhed og smerte, men også et skrøbeligt helbred i dårlig kombination med et selvdestruktivt temperament, der endte med at koste hende livet i 1952. Liva Weel blev kun 54 år. Nu genopstår hun på Hippodromen på Folketeatret. Her har dramatikeren Vivian Nielsen skrevet ' en kabaret om frihed', der slet og ret heder ' Liva'. Fra teatret i Nørregade lover man en forestilling, der rummer elementer af »revy, kammerspil og teaterkoncert« om datidens, største navn på den danske revyscene. Det er skuespilleren Ellen Hillingsø, der spiller Liva Weel på Folketeatret, og rundt om hende flokkes kollegerne Henrik Koefoed, Birgitte Raaberg, Karsten Jansfort og pianisten Jens Krøyer. Rolf Heim instruerer.Liva. Folketeatret. Kbh. K. Fra 16. nov. Siden på landsturné.WWW folketeatret.dk.Ballettens hitmagerNationalscenen oplevede en sand publikumsstorm, da Den Kgl. Ballet for ti år siden inviterede den tjekkiskfødte koreograf Jirí Kylián indenfor på Gl. Scene, hvor han skabte et helt forunderligt univers og inddrog hele det gamle teaterhus i sin danseverden med forestillingen ' Silk &amp; Knife'. Nu vender Kylián tilbage til Kgs. Nytorv. Det bliver med forestillingen ' Silk &amp; Knife 2', hvormed Den Kgl. Ballet imødekommer et stort ønske om at få en af tidens stærkeste trinmagere tilbage til København og markerer samtidig Jirí Kyliáns 70-års fødselsdag. På plakaten er fire af Kyliáns værker, der viser spændvidden i hans kunst skabt mellem 1978 og 2002. Balletterne bærer titlerne ' 27' 52', ' Falling Angels', ' Sarabande' og ' Salmesymfoni'. »Trin og dans flyder med en sjælden sensualitet og originalitet mellem virkelighed og fantasi, brutalitet og skønhed«, siger man fra Det Kgl. Teater.Silk &amp; Knife 2. Det Kgl. Teater. Kbh. K. Fra 30. september.WWW kglteater.dk.peter.thygesen@pol.dk 

Årets Roskilde Festival starter på onsdag, det betyder en lille uge med musik mere eller mindre døgnet rundt i alle genrer og fra alle verdenshjørner.De seneste år er maden fulgt godt med.Sidste år spiste jeg mig gennem en stor del af udbuddet på festivalens food court med 19 stande, hvor man kunne få alt fra hestekød til paella og pad krapow (thailandsk biksemad). Det giver bestemt mening i min verden, at de 130.000 festivalgæster har adgang til et udbud af mad, som i diversitet afspejler udbuddet af musik.Med gæster fra hele verden er Roskilde Festivalen en fejring af mangfoldigheden på stort set alle planer bortset fra øllet, som ellers for en del festivalgæster er den største attraktion: Der bliver solgt mere end én million liter øl på festivalen, men det hele er Tuborg. Som hovedsponsor af festivalen formår Tuborgs ejer Carlsberg effektivt at holde andre bryggerier ude.Sidste år var den fremragende Nørrebro brewpub BRUS således til stede på festivalen, men kun med dens sodavand! Og i år er monopolet blevet endnu mere udtalt, eftersom øllen »Pisner«, som Roskilde Festivalen selv har været partner på, er blevet forment adgang til festivalen.»Pisner« er blevet til på initiativ fra Landbrug &amp; Fødevarer, som indsamlede 54.000 liter menneskeurin fra festivalen i 2015 for året efter at gøde en bygmark med den. Carlsberg blev tilbudt at brygge recirkulations-pilsneren, men takkede nej, så det blev i stedet Nørrebro Bryghus, som trådte til og bryggede Pisner.»Roskilde Festival har i forvejen én partner på øl, så vi bringer ikke flere ind på pladsen,« sagde festivalledelsen, og gæsterne får således ikke lejlighed til at smage deres egen genanvendte urin, hvorved en stor del af recirkuleringstanken falder til jorden.Jeg skal ikke kunne sige, om øl-mastodonten har vredet armen om på ryggen af festivalen, eller hvad der er sket. Men grotesk er det, at Landbrug &amp; Fødevarer end ikke kan få lov til at dele 25.000 flasker af den aldeles ukommercielle Pisner ud på Roskilde Station.For mig at se er det uklogt af Carlsberg at agere så småligt, der er ingen grund til at gøre bryggeriets monopol på festivalen mere usympatisk og big brother-agtigt, end det er i forvejen.Det er uholdbart, og efter min mening er det tvivlsomt, om det overhovedet burde være tilladt at ensrette en kulturinstitution, som er en del af vores nationale arv, på den måde.Forestil dig eksempelvis, at McDonald's fremover blev hovedsponsor af festivalen, således at det blev forbudt at sælge nogen som helst anden form for føde end Big Mac på festivalpladsen. Nej, vel? Det ville aldrig gå. Dansk Folkeparti ville rejse ministerspørgsmål, om det virkelig kunne passe, at svinekød var forment adgang på en så stor festival på dansk grund. Selv festivaldeltagerne ville formentlig vågne op og kræve afvekslende føde. For ingen bør være tvunget til kun at spise Big Mac eller drikke Tuborg i en uge.
UDE.
Det er trist, at statsminister Lars Løkke Rasmussen fortsætter regeringens velkendte Københavnerbashing fra Folketingets talerstol tirsdag under sin åbningstale. Og det er lavt, at han vælger at banke løs på den kæmpe arbejdsindsats, som Københavns folkeskoleledere og lærere gør hver eneste dag.Ærgerligt er det også, at Løkkes angreb ryger ufiltreret ind i Informations leder torsdag. »København skal op af integrationshullet« skriver Information. Det er vi helt enige i.Men ikke, når avisen i slipstrømmen af statsministeren skriver, at hovedstadens folkeskoler leverer utilfredsstillende resultater år efter år.Vi er heller ikke enige, når Venstres spidskandidat i København siger, at skolerne skal lukkes. Ikke bare lukkes, men også have nyt navn og ny ledelse - bliver det næste, at Cecilia Lonning-Skovgaard (V's spidskandidat i København, red.) også vil hælde de fagligt svage elever ud? Karakterforskellen mellem tosprogede elever og dansksprogede elever er alt for stor. Det er et stort, alvorligt samfundsproblem, som ikke kun København kæmper med.Men det hele er ikke så jammerligt, som både Information, statsministeren og spidskandidaten vil gøre det til.Ser vi på de rene tal, er karaktergennemsnittet for Københavns tosprogede elever steget fra 5,0 til 5,6 de seneste fire år.Det er faktisk et større spring end for de rent dansksprogede elever. De ligger gennemsnitlig cirka to karakterer over de tosprogede, men er ' kun' gået frem fra 7,2 til 7,6. Men vi har syv skoler i København, som er kommet i bad standing hos statsministeren. Deres ' synd' er, at de har takket nej til belønning fra Løkkes skolepulje.Skolelederne mente, at puljen ville give anledning til så meget bureaukrati, at det ville tage tid fra børnene.De fleste af de skoler, som Løkke og Lonning-Skovgaard er ude efter, ligger på Nørrebro eller Bispebjerg.Hvis de to bydele var selvstændige kommuner, ville de være Danmarks fattigste. Trods det, er det lykkedes at løfte karaktererne i størstedelen af skolerne.Særligt én skole, Nørrebro Park Skole med mere end en tredjedel tosprogede elever, har løftet karaktergennemsnittet, så skolen nu ligger på niveau med resten af kommunen.Så til statsministerens anklage om, at vi svigter eleverne: Sludder.Vi er i fuld gang i København.
LÆSERBREVE.
Regeringen kaster nu både hæren og 50 nye politifolk ind i en kabale, der skal løse de akutte problemer med bandernes gadeskyderier i Aarhus og København.Hæren skal aflaste politiet, så eksempelvis de betjente, der står ved grænseovergangene og ved de jødiske institutioner i København, kan frigives til at bekæmpe banderne.Og så skal en ekstrabevilling på 60 millioner kroner årligt styrke politiet på både efterforskningsfronten og i det præventive arbejde.Samlet fremlagde justitsminister Søren Pape Poulsen fredag 12 initiativer, der skal sætte en stopper for de bander, der gennem de seneste måneder har skudt vildt omkring sig i Danmarks to største byer.»Det er grotesk. Det er fuldstændig vanvittigt, det der foregår, og det bliver man jo rasende over at være vidne til,« sagde justitsministeren fra en talerstol på lokalpolitistationen på Ydre Nørrebro i København.Her præsenterede han de 12 initiativer, der skal »skabe tryghed i gaderne fra Nørrebro til Aalborg«. »Når vi som samfund bliver angrebet, skal vi som samfund svare kontant og utvetydigt igen. Vi skal vise banderne, at det er os, det er borgerne, myndighederne og politiet, der bestemmer,« sagde Søren Pape Poulsen.De nye initiativer kommer kun få måneder efter, at et politisk flertal i foråret gennemførte den såkaldte Bandepakke III.Pakkens fokus er at holde bandemedlemmerne bag tremmer, og den afskaffede blandt andet muligheden for prøveløsladelse for bandemedlemmer og gjorde det muligt at forbyde dem at opholde sig i den kommune, de har begået kriminalitet i, eller hvor deres bande holder til.Nu skulle banderne »have kærligheden at føle«, sagde justitsministeren i marts.Siden da har der imidlertid været mere end et skyderi om ugen i gennemsnit, og statsminister Lars Løkke Rasmussen erkender nu, at »der skal mere til for at komme uvæsnet til livs«. »Dansk politi har brug for frisk luft og en hjælpende hånd,« sagde Løkke fredag på Venstres sommergruppemøde i Aalborg. Statsministeren varslede, at Forsvaret allerede til september vil overtage nogle af de opgaver, der i dag påhviler politiet.Hjemmeværnet har siden foråret sidste år udført en del af arbejdet ved grænsen, men politiet lægger fortsat mange mandskabstimer som følge af den midlertidige grænsekontrol.Københavns Politi er imidlertid undtaget, fordi hovedstadens betjente fokuserer på den konstante bevogtning af jødiske institutioner.Sidste år brugte Københavns Politi knap 400.000 mandskabstimer på at bevogte jødiske institutioner.Ritzau.
Hæren skal aflaste politiet, der igen får tilsagn om et årligt milliontilskud og flere hænder til at bekæmpe de bander, der fortsætter med at skyde i København.
Siden maj har politiet og socialforvaltningen i Københavns Kommune ligesom bekymrede borgere kunnet mærke, at den kriminelle bande LTF har forsøgt at ekspandere.Banden er meget synlig på Nørrebro, og ifølge Tommy Laursen, der er sekretariatschef hos SSP København, lægger de ikke længere skjul på, hvem de er.Det kan beboere i områderne, hvor banden holder til, også nikke genkendende til. De fortæller om hatte eller bluser, der viser deres tilknytning til banden.Specielt Blågårdsgade, Tingbjerg og så småt Holbergsgade er steder, hvor banden er at finde.- Vi kan konstatere, at de ønsker at gå nationalt. De skal bruge nogle flere soldater, fordi de er i konflikt i Aarhus. De er også tit i kon-flikt i København med forskellige grupperinger, fortæller Tommy Laursen.Den aggressive adfærd har betydet ekstra travlhed hos politiet. De har sat gang i en række hjemmebesøg, hvor de foretager ' bekymringssamtaler'.Alene siden nytår har politiet og SSP-samarbejdet i København haft fat i 61 børn og unge på Nørrebro, som de frygter har haft kontakt med LTF. Det skriver Berlingske.- Vi har lagt en plan for, hvad det er for nogle kriterier, der skal til for, at vi mener, det er alvorligt. F. eks.hvis de bærer synlige bandelogoer, siger Tommy Laursen og fortsætter: - Vi tager en snak med dem om, hvad der ligger til grund for deres tilkendegivelser.Ikke et glansbilledeTommy Laursen mener ikke, at det er okay, at nogle mennesker render rundt og siger til andre mennsker, at ' enten er du med os eller så er du imod os'.- Det er et faresignal, og det er altså sket i nogle bydele.Nogle er angiveligt også blevet påduttet at betale penge.Og det er rigtig svært at komme ud af bagefter, når man først har sagt ja.Store biler og dyre ure kan måske godt virke tiltrækkende for en ung knægt, men Tommy Laursen og hans kolleger forsøger med deres arbejde at ødelægge det glansbillede, man kan få, når man ser et bandemedlem, der fræser rundt i en Mercedes.- Virkeligheden er, at de her mennesker konstant og hele tiden skal gå og kigge sig over skulderen for ikke at blive taget af politiet. De er enormt stressede og bruger en stor del af deres liv på at sidde i spjældet.Hos SSP tror man ikke, at LTF direkte forsøger at rekruttere skolebørn, men de vil have deres støtte og skabe en forbindelse til dem.

Nørrebro-imamen Mundhir Abdallah er i denne uge kommet i stærkt modvind efter en fredagsprædiken, hvor han angivelig skulle opfordre til drab på jøder.Prædikenen, som blev afholdt tilbage i marts i år i en moské på Heimdalsgade i det nordlige København, fik torsdag i denne uge Det Jødiske Samfund til at politianmelde imamen for opfordringer til drab og vold på jøder.Siden har der været larmende stilhed fra den københavnske imam, men på sin Facebook-side tager han nu bladet fra munden i en række opslag, hvor han kritiserer både intregrationsminister Inger Støjberg og Det Jødiske Samfund.Opildning og løgneIntegrationsministeren i Danmark tager afstand, og personer fra det jødiske samfund agerer som vanlig - med opildning og løgne', skriver imamen på sin pro-fil.' De brød sig ikke om min fredagsprædiken omkring kaldet til etablering af et islamisk kalifat, der vil befri Palæstina fra den jødiske entitet.Guds løfte vil blive indfriet, og vi kommer snart til Jerusalem for at fjerne den jødiske entitet', står der blandt andet i et Facebookopslag, hvor imamen har vedhæftet et billede af Inger Støjbergs Facebook-reaktion på prædiken.På opslaget tilkendegiver flere deres støtte og velsignelse til imamen.Vantro VestenImamen kommenterer også, at han nu er blevet anmeldt til politiet i et opslag, hvor han kalder Israel for et militær-base for det vantro Vesten.' Vi har komplet tiltro til, at muslimernes svage tid vil ende og med guds tilladelse vil deres autoritet vende tilbage', står der blandt andet i opslaget på arabisk.Kristeligt Dagblad bragte torsdag en oversættelse af fredagsprædikenen fra imam Mundhir Abdallah i Masjid Al-Faruq-moskéen på Heimdalsgade på Nørrebro i København 31. marts i år.Sigtets efter imamlovOversættelsen fra arabisk til engelsk er lavet for Det Jødiske Samfund af det uafhængige amerikanske institut Memri.Ifølge oversættelsen citerer imamen en antisemitisk hadith - et islamisk skriftsted - hvor der opfordres til drab på jøder.- Dommedag kommer ikke, førend muslimerne bekæmper jøderne og dræber dem, lyder det blandt andet i den prædiken.Indholdet har i ugens løb vakt politisk forargelse, hvor der på tværs af partierne på Christiansborg har lydt et håb om, at imamen kan straffes ud fra den såkaldte ' imamlov', som trådte i kraft sidste år.Her kan man straffes med op til tre års fængsel, hvis man f. eks. opfordrer til drab på jøder.Er det tilfældet, er imam Mundhir Abdallah en af de første i Danmark, som bliver sigtet efter den nye lov.cama@eb.dk 
HAD-PRÆDIKEN Mundhir Abdallah kritiserer både Inger Støjberg og Det Jødiske Samfund på sin Facebook-profil.
Nej, ikke hvis huset skaber ekstremisterCARL CHRISTIAN EBBESEN (DF) Kultur-og fritidsborgmester DET, VI HAR set, bør få konsekvenser i forhold til Ungdomshuset. Vi kan ikke have, at skatteborgerne stiller et hus gratis til rådighed og giver et tilskud på 1,5 million kroner til aktiviteter i huset, hvis de aktiviteter udmunder i så voldsomme ødelæggelser og stenkast mod politiet. Det duer ikke set med mine øjne. Og stod det til mig og Dansk Folkeparti, ville vi fjerne tilskuddet.Men jeg har ikke nogen forhåbning om, at det sker. For der har gennem de sidste ti år, siden det nye ungdomshus blev oprettet, været et rødt flertal på Københavns Rådhus, som kontinuerligt har støttet op om de aktiviteter, der er foregået der. Jeg synes, det er synd og ærgerligt. For vi kan ikke have et hus, hvor vi understøtter, at der planlægges ting, som er på den forkerte side af loven.DET ER FULDSTÆNDIG legitimt at have de holdninger, man har lyst til. Og der skal være plads til at diskutere, demonstrere og ytre sig. Men vi skal respektere demokratiet og den lovgivning, der er i landet.Det nytter ikke noget, at vi stiller et hus til rådighed, hvor unge risikerer at blive trukket i en ekstremistisk retning. Foregår det i Ungdomshuset, er vi nødt til at trække tilskuddet fra kommunens side.Ja, vi straffer ikke en hel bevægelseANNE METTE OMØ CARLSEN (EL) Medlem af borgerrepræsentationen i København DER ER NI mennesker, der er blevet anholdt i en demonstration.Det skal et helt hus og en hel bevægelse ikke straffes for. Det er tosset, at man vil fjerne støtten til et helt hus på den baggrund. Der er indgået en bred budgetaftale i borgerrepræsentationen, og jeg ser reaktionen som symbolpolitik og valgkamp. Det er ikke ansvarligt over for byen og Nørrebro at være så hurtigt ude. Man skal tage det roligt og lade politiet gøre det arbejde, der er behov for. Og så skal vi ikke lade det gå ud over en stor gruppe unge, der bruger et hus. Man skal have lidt is i maven.DET ER RIGTIG ærgerligt og dumt, at der blev smadret banker og begået hærværk. Jeg bor selv på Nørrebro, og det er ikke i orden at smadre min bydel.MEN SOM POLITIKER kan man være med til at skabe mere eller mindre ballade. Lige nu synes jeg, der er nogle, der er med til at opildne til noget, som der ikke er grund til. Dansk Folkeparti og Carl Christian Ebbesen går ind for, at alt, der stikker en smule ud, er kreativt og ikke handler om smørrebrød og Grøn Tuborg, skal væk. Og dette er et belejligt tidspunkt for ham at gentage, hvad han hele tiden har ment.'' DF går ind for, at alt, der ikke handler om smørrebrød og Grøn Tuborg, skal væk Anne Mette Carlsen.

Hvis det værst tænkelige scenarie bliver en realitet, kan bandeskyderierne i København nu risikere at koste et helt uskyldigt menneske livet.For et tilfældigt offer for de voldsomme skyderier ligger nu i kritisk tilstand på hospitalet.Det oplyser Københavns Politi.Manden er dermed den tredje person inden for få dage, der som tilfældig borger er blevet ramt af skud under konflikten mellem LTF (Loyal To Familia) og de tidligere Brothas på Nørrebro og i Københavns Nordvestkvarteret.Manden blev såret søndag klokken 23.07 under et skyderi ud for Heimdalsgade 28 på Nørrebro.Flere borgere slog alarm til politiet om hændelsen, hvor to personer ifølge vidneforklaringer kom kørende på en knallert forbi en mindre gruppe mænd, der gik på fortovet. Knallerten stoppede.Passageren på knallerten sprang af og rettede et skydevåben mod offeret, en afrikansk mand på 39 år, og affyrede syv eller flere skud.Politiet efterforsker nu flere spor i sagen. Blandt andet blev knallerten senere fundet i nærheden, hvor den var sat i brand, og politiet vil i dag vende tilbage til en række af de vidner, de har haft kontakt med eller fået oplysninger fra.- Forurettede er efter politiets vurdering en tilfældig uskyldig mand, som ikke er kendt med banderelationer, skriver politiet i en pressemeddelelse, hvor chefpolitiinspektør Jørgen Skov udtaler: - Vi ser naturligvis med meget stor alvor på denne helt uacceptable situation, hvor maskerede kriminelle kører forbi helt uskyldige mennesker og skyder dem.Det er et erklæret mål løbende at få fængslet aktørerne i konflikten.I weekenden blev flere banderelaterede personer da også sendt bag tremmer.En person fra LTF blev fængslet for røveri. En leder i LTF kaldet ' Shebbi' Khan blev fængslet for trusler mod en politimand. Han nægter sig skyldig.Desuden er en tredje person fængslet for et skyderi i juli måned.Også unge ramtWeekendens varetægtsfængslinger kan være et skridt på vejen, men fjerner ikke det forstemmende indtryk af en by, hvor der skydes vildt i gaderne.Således blev også to unge - helt tilfældige - mænd ramt af skud i lørdags på Den Røde Plads. De to på henholdsvis 23 og 24 år fra lokalområder opholdt sig ud for shawarmabaren på pladsen, hvor de blev beskudt, da en af to fuldt maskerede personer på en forbipasserende knallert afgav et antal skud fra meget kort afstand.Det er politiets klare opfattelse, at de to ofre ikke er en del af bandekonflikten.fleck@eb.dk .
Weekendens skyderi kan føre til bandekonfliktens første dødsoffer.
Hvis man var så heldig at gå i Aarhus Teater i 70erne og 80erne, så husker man Susanne Breuning.Sæsonen blev altid åbnet med en musical, og i en årrække kunne man altid se hende i en hovedrolle.Hun havde alt det, som en musicalstjerne skal have. Hun kunne danse, hun havde en flot krop, hun kunne synge og var musikalsk, og hun kunne indtage scenen og give sine roller autoritet.Susanne Breuning var i de år et hovednavn på teatret, og når man havde set hendes sødme, vitale dans og lange ben, gik man glad hjem. Åh, Susanne..Teater i blodet23. juni - på sankthansaften - kunne hun fejre 50 års scene-jubilæum.Hun kommer fra en familie med teater i blodet. Hendes mor, Jytte Breuning Pheiffer, var skuespiller, og hendes stedfar, Knud Pheiffer, var skuespiller, instruktør, tekstforfatter og komponist. Susanne Breuning debuterede blot 15 år gammel som danser i Nykøbing F. Revyen i 1967.Samme år blev hun engageret til Preben Kaas' opsætning af ' Annie Get Your Gun' på Falkoner Centret, og de følgende år var hun danser i revyer og musicals.I midten af 70erne blev hun en del af ensemblet på Aarhus Teater. I 1976 fik hun en hovedrolle i musicalen ' Chicago'. Teatret var de følgende år med til at sætte nye standarder for muscial-genren i Danmark, og Susanne Breuning spillede med succes hovedroller i Broadway-forestillinger som ' A Chorus Line', ' Pippin', ' Guys and Dolls' og ' West Side Story'.Susanne Breuning har også med talent gjort sig gældende uden for musical-genren i forestillinger som ' Festen' på Nørrebro Teater og ' Blanche og Marie' på Betty Nansen Teatret, men de senere år har hun særligt arbejdet med revy og kabaret - både som instruktør og skuespiller.I 2016 fik hun strålende anmeldelser for sin rolle i kvindekabareten ' Med hovedet i himlen og fødderne på jorden', som hun selv havde skrevet sammen med Anne Karin Broberg, og året før fik hun også ros for sin rolle i Dragsholmrevyen, hvor hun spillede sammen med sin gamle kollega og veninde fra Aarhus-tiden Bente Eskesen.Lille Peter EdderkopFor nogle år siden udgav Susanne Breuning en bog om sin stedfar, som bl. a. skrev teksten til ' Lille Peter Edderkop' og ' En lille pige i flade sko', og i den anledning fortalte hun i Kristeligt Dagblad om sin tid som elev i en nonneskole på Nørrebro.»Årene i katolsk skole gav mig en barnetro, som på sin vis er med mig endnu. Jeg beder stadig aftenbøn med fadervor, nu udvidet med regibemærkninger. For eksempel kan jeg efter ordene ' komme dit rige' eller ' ske din vilje' sige ' Ja, Gud, hvad venter du på? Hvad er det, vi gør galt?'. Men jeg slutter altid med at takke for livet, som jeg synes er en fantastisk gave,« sagde Susanne Breuning.Hun har en 35-årig datter, Christina Breuning, og kan glæde sig over, at datteren har fulgt familietraditionen og er blevet... skuespiller.ma@berlingske.dk 
50 ÅRS JUBILÆUM I 70erne og 80erne spillede Susanne Breuning med i musicals som ' Chicago' og ' West Side Story'. Siden har hun arbejdet som koreograf og instruktør og spillet revy og kabaret.
På falderebet fandt jeg vej til Nørrebro Teater for at se ' Noget om helte'.Det var hyggelige timer i selskab med ordækvilibristen Halfdan Rasmussen og hans viltre fauna af cirkusprinsesser, landevejsriddere og sabelslugere fra Als, som foretrækker sablerne rå. En sproglig saltvandsindsprøjtning at gå året i møde med.Rasmussen er kongerigets vigtigste digter, fordi han som den eneste har en stabil fanbase af børn, for hvem han åbner en verden af poetisk gak og svimlende alfabetmusik, der kilder i kraniekassen og stimulerer til livslang legesyge.Hos Halfdan er naturlove og sociale konventioner ophævet ved lov, og selv det danske sprog må pænt starte forfra, når digteren vrøvler igennem og forvandler Retskrivningsordbogen til rytme, lyd og sanselig jazz.På Nørrebro holdt man sig til rim og remser fra de syv bind ' Tosserier', der udkom i 1950' erne, og fint nok med det.Der er stadig vitalt nonsens i de fleste af teksterne, og man bliver stadig varm om hjertet, når Rasmussen besynger hverdagslivets fribyttere og rimer ' Ruth' med ' badut'.ALLIGEVEL SAD jeg og manglede noget.For selv om det halfdanske vrøvlebibliotek er ubetaleligt nok, så er der jo også en anden Halfdan, der fortjener en stemme midt i gøgleriet. Selv var han helt klar i mælet: »Jeg skriver sjove digte./Jeg skriver osse triste./De første læser andre folk./Selv læser jeg de sidste«. Bag det sublime volapyk gemte der sig en ramsaltet systemkritiker med foragt for skinhellighed, udbytning og krig.I 1930' erne bidrog Rasmussen flittigt til tidsskriftet Sex og Samfund, som var periodens vigtigste platform for fascismekritik og kulturradikale utopier om frit flydende drømme og drifter. Det handlede om retten til erotisk selvbestemmelse uanset alder, køn og socialklasse, og slagordet fra den 23-årige digterspire lød: »Ungdom, kræv liv og lykke/ud af moralens skygge«. SIDEN FULGTE ni alvorstunge digtsamlinger med atom-apokalypsen ' Efter Bikini' (1948) som et lyrisk højdepunkt.Også de digte bør læses i dag, måske endda for børn.Rasmussen var til sin død en ukuelig anarkist, ikke mindst på sexlivets felt: »Men vil du være vild og varm/med hængerøv og kæmpebarm/og fuld af narrestreger,/så skal du kigge i et spejl/og elske alle dine fejl/og være som du plejer!«, skrev han som 80-årig.En halv salto for hele Halfdan! Christian Graugaard, der skriver fast på denne plads, er læge, forfatter, professor i sexologi og boganmelder ved Politiken.Rasmussen var til sin død en ukuelig anarkist, ikke mindst på sexlivets felt.
Hurra for Halfdan Rasmussen og hans kostbare sludrechatol. Men glem ikke, at nationalfabulanten var en ramsaltet systemkritiker. Også på erotikkens felt.
Ting kan være så selvfølgelige, at man rent kan glemme, at de er noget særligt.Et " sæt" af mine børn er flyttet til Nørrebro, og jeg har lige besøgt dem dér for første gang. Det blev søndag, sidste søndag i kirkeåret - kirkegang ville være godt. Og der ligger den naturligvis, sognekirken, kun et par gader væk.Vist regner det, men præsten står i våbenhuset, giver hånd og glæder sig over, at man har trodset regnen og er kommet.Der er varmt, lyset er tændt, der er folk i bænkene, man er ventet. Så står præsten nede foran os og fortæller kort, hvilken søndag det er, og at han til netop denne søndag blandt andet har valgt en ukendt, men væsentlig salme i salmebogen. Koret vil synge den for os.Så er der bedeslag, og kort efter viser organisten sig at være en af de virkelig gode.Da det bliver tid til prædiken, står præsten igen nede hos os på gulvet i det store kirkerum.Klart og tydeligt og på et præcist og smukt dansk gengiver han for os sine væsentlige tanker om dagens " vanskelige" evangelium: den store dom. Jamen, hvor er vi dog heldige, at vore præster er så veluddannede - og at i hvert fald denne præst orker at gøre sig umage, ikke blot med at gennemtænke gudstjenesten, men også med, hvad han vil sige i sin prædiken.Da vi lidt senere rejser os fra nadverbordet, nikker min meget yngre nabo venligt til mig - jo, nok er jeg ukendt, men bestemt velkommen.Som sidste salme synger vi den, jeg dårligt kan undvære netop denne søndag, og som jeg er sikker på, de synger hjemme i min egen kirke: " Herre Kristus, dig til ære slutte vi vort kirkeår". Jeg er hjemme, selvom jeg er ude.Så slipper organisten sit talent løs, og det bliver nødvendigt at klappe stilfærdigt, inden vi rejser os og går.Jo, jeg så en enkelt politibil på gåturen hjem.Naturligvis er der en sognekirke dér, på Nørrebro. Naturligvis er der veluddannede folk dér, der gør sig umage, både med ordene og med musikken. Hvor er vi dog heldige i dette land, at kirken overalt " skal hver mands hjemhus være", som Palladius sagde, og det for den ringe kirkeskat, vi betaler. Af og til er det virkelig nødvendigt at udtrykke sin taknemmelighed!

Flere politikere opfordrer ifølge Ritzaus Bureau nu justitsminister Søren Pape Poulsen (K) til at se på en imams prædiken mod jøder i en moské på Nørrebro i København.Det Jødiske Samfund i Danmark tolker imamens prædiken således, at han kan have opfordret til drab på jøder.Derfor har samfundet henvendt sig til politiet for at finde ud af, om der er grundlag for en anmeldelse.Folketingsmedlem Lars Aslan Rasmussen (S) mener, at det er tilfældet." Jeg vil nu tage fat i justitsministeren og spørge ham, hvad regeringen vil gøre for at sikre danske jøders sikkerhed.Der er brug for en handlingsplan," siger Lars Aslan Rasmussen.Straffelovens paragraf 136, stk. 3, forbyder " udtrykkelig billigelse af visse strafbare handlinger som led i religiøs oplæring"." Jeg mener, at der bør rejses en straffesag mod imamen og moskéen. For uanset hvordan man tolker det, bliver der opfordret til drab på jøder," siger Lars Aslan Rasmussen.Dansk Folkeparti vil ifølge Ritzaus Bureau også have justitsministeren til at vurdere, om imamen kan straffes efter paragraffen. Partiet ser gerne moskéen lukket, siger DF's udlændingeordfører Martin Henriksen." Det er stærkt forargeligt.Men ikke overraskende. Der er meget hadefulde grupperinger i islam. Vi skal gøre op med den ideologi. Jo før, jo bedre," siger Martin Henriksen.SF vil straffe imamen med imamloven. Partiet vil have undersøgt, om folk bag moskéen kan straffes for at invitere hadprædikanter til Danmark, siger SF's formand, Pia Olsen Dyhr." Det er fuldkommen forrykt, at der står en imam på Nørrebro og forkynder had.Og opfordrer til vold og drab på jøder i Danmark. Det kan vi ikke acceptere," siger Pia Olsen Dyhr.Justitsminister Søren Pape Poulsen (K) har i et interview med Kristeligt Dagblad sagt, at: " Nu undersøger politiet sagen, og så må vi se, om der er grundlag for at rejse en sigtelse ifølge imamloven, eller hvad vi ellers kan komme efter manden med. Politiet skal have en chance for at se, hvordan det er sagt. I hvilken sammenhæng er det sagt? Læses der op fra teksten? Opfordres der til vold? De næste par dage må vi se, hvad udviklingen bliver." Søren Pape Poulsen fremhæver i interviewet også, at " det er utroligt, at menigheden ikke siger fra" og uddyber: " Det ærgrer mig virkelig, at vi ser religiøse samfund, der i den grad prædiker had baseret på en tankegang, der hører en svunden tid til. Men jeg hører heller ikke til dem, der siger, at man skal lukke en moské. Det kan man godt, men så dukker den bare op i en naboejendom. Jeg synes, at vi skal bruge andre metoder.Vi skal straffe disse typer.Nu kender jeg ikke prædikanten (imam Mundhir Abdallah, red.), fordi det hele er så nyt. Jeg ved ikke, om han er her med en opholdstilladelse, eller hvilken ordning han er her på. Det skal vi have undersøgt.".
S, DF og SF vil have justitsminister Søren Pape Poulsen (K) til at se på sag om imams prædiken i dansk moské.
Onsdag den 1. marts klokken 17 starter en demonstration på Gammeltorv i København: 10 år - intet glemt - intet tilgivet. Arrangørerne - Intet Glemt Intet Tilgivet og Ungdomshuset - skriver om baggrunden: »1. marts 2017 er det præcis 10 år siden, at Faderhuset sendte politiet ind for at rydde Ungdomshuset på Jagtvej 69, alt imens Københavns Kommune - der stod bag salget af huset og grunden - kunne stille sig smilende i baggrunden og se til, mens en kristen sekt gjorde deres beskidte arbejde.Det blev tydeligt for enhver, at der ikke er nogen grænser for, hvor mange penge kommunen vil bruge på at fjerne alt, der stikker udenfor, og hvor meget politi og tåregas de er klar til at sende efter folk, der tror på et solidarisk og frit samfund, hvor der er plads til mangfoldighed.De fleste beboere på Nørrebro vil kunne huske billederne af en bydel indhyllet i tåregas, alt imens brugere af huset blev smidt i fængsel.10 år efter rydningen har mange ting ændret sig. Faderhuset er dødt, og vi har vundet kampen for et nyt hus - men den arrogance og kynisme, der er blevet regeringens og Københavns Kommunes varemærke, lever videre i bedste velgående.Den politik, der førte til Ungdomshusets rydning, fortsætter dens frontalangreb mod ikke blot den alternative ungdomskultur, men mod hele Nørrebro.Det seneste år har vi set vores kammerater i andre lande blive angrebet, fjernet og retsforfulgt, når deres fristeder og kollektiver ikke længere passede ind i politikernes planer for gentrificeringen af deres bydele. I Berlin, Oslo, Haag, Amsterdam, og listen fortsætter. Vi har set, hvad der sker, når viljen til at leve et andet liv, end kernefamiliens snævre rammer dikterer, bliver udryddet for at skabe plads til profit.»Kampen for fristeder er ikke kun en kamp for et enkelt hus, men er en større kamp imod normaliseringens indgriben i menneskers ret til at udfolde sig og tænke frit. Vi mener, at 1. marts står som en historisk, men også fremtidig kampdag, hvor vi står fast på vores vilje til et anderledes samfund med plads til alle, der giver plads til alle.« Citatet stammer fra 2007, men i de 10 år, der er gået siden da, er ordenes relevans så absolut ikke blevet mindre.«.
10 åR SIDEN RYDNINGEN AF UNGDOMSHUSET Demonstration 1. marts på Gammeltorv.
Jeg hører i radioen, at forretningsdrivende på Nørrebro har klaget til Københavns Kommune.De føler sig i den grad generet af den forfærdelige Distortion-fest, der finder sted hver år ved denne tid.Bortset fra larmen, der forhindrer enhver ørenlyd for alle over 30, så blokerer festdeltagerne forretningernes indgange med det til følge, at kunderne bliver væk - eller bare ikke kan komme ind i butikkerne.Man spørger sig selv, hvad det er, der får Københavns Kommune til at tillade denne fest, der måske er til glæde for nogle, men også til stor gene for mindst lige så mange? Hvad er det for en servil etat, der i misforstået velvilje tillader, at hele bydele bagefter flyder med affald og stinker af urin - og ja, altså den infernalske larm? Det er sådan set helt i orden, at unge mennesker vil have ' musik' og gang i den, men kan hele dette Distortion-helvede ikke i sin helhed bare henvises til Refshaleøen - der huserer de jo i forvejen noget af tiden, hvor de jo ikke i den grad generer andre af byens beboere? En af mine venner bor på Sortedams Dossering ikke langt fra Dronning Louises Bro. Havde han ikke haft sit kolonihavehus at ty til, havde han måttet tage ind på hotel for at få fred og nattero.Kan det virkeligt være meningen? Odd Høyholm Dalstrøget 101 Dyssegård.

Fransk præsident Emmanuel Macron Europas Barack Obama/Justin Trudeauklon.Så skal vi bare have gjort Margrethe Vestager til EU-præsident, og Europa er pludselig cool igen.Muligvis fremragende idé Præfugtet toiletpapir... ' til en ekstra frisk og ren følelse'. Først tænker man overflødig dekadence. Så tænker man ' hvorfor fanden ikke'? Begreb En Hella-Joofisme Meget sigende, men vildt ukorrekt anekdote, som f. eks. »de gamle persere brugte altid deres papyrus på begge sider« eller »som samfund bør vi sove med benene i vejret - I ved, ligesom vikingerne«.Meningsløshed Disruptionrådet Fremtidsråd fyldt med sjælløse industrichefer, fagforeningsbosser lirende klicheer af sig, ligegyldige komponentunderleverandører fra Ringkøbing, dødssyge professorer i produktudvikling og så Hella Joof, det eneste medlem med fantasi.Skodtransport Københavns Bycykler Elektriske turistcykler, der er som at køre rundt på klodsede gamle knallerter, bare med elendige digitale skærme, ubrugelige GPS'er og automatiske låsesystemer, der ikke virker.Fodteknologi Footies til mænd Særligt korte sokker, der gør det muligt at have sokker på og vise bare sommerankler.Paul Newman og Steve McQueen gik ikke med footies. Det skal du heller ikke.Påstand Årets sommerdrik ifølge Jyllands-Posten: Mojito Måske i Jylland. Men fanden tag os, om vi vil have den rodede, langsommelige salat-skoddrink tilbage i almindelig rotation.Slogan Find din indre ' Bro' »Vesterbro, Østerbro, Nørrebro - find din indre ' bro'«. Bannerreklame fra Wonderful Copenhagen. Markedsføringens svar på appelsinjuice på nybørstede tønder.LARS DAHLAGER.lars.dahlager@pol.dk 

Dansk-ungarske Daniel Fabricius bestrider JP's udlægning af Ungarn som en stat i "fascistisk forfald" (JP 18/ 5), og det kan vi kun give ham ret i. Min kæreste og jeg var i Budapest for fire år siden og lagde mærke til ting, som vi i Danmark kun kan se på med misundelse. I Budapest er der statuer af svenskeren Raoul Wallenberg og svejtseren Carl Lutz, der begge var med til at redde jøder (Hvor længe kunne en sådan statue mon stå uantastet i København?), og på gaden kan man se ortodokse jøder, der spadserer uantastet rundt. En af de store turistattraktioner i Budapest er den imponerende synagoge, der altid har lange køer foran sig. I København har den jødiske synagoge en bevæbnet politibetjent foran sig, og den jødiske Carolineskole på Bomhusvej var omgivet af et tre meter højt hegn.En anden ting, man ser i Budapest, der ville være utænkelig i København, er forretninger med hebraiske bogstaver på facaden. Hvilken dansk/ jødisk forretningsmand ville vove at besmykke sin forretning med noget lignende? Den jødiske Radio Shalom lå på Nørrebro, men på skiltet stod noget andet, og breve fra den israelske ambassade og jødiske institutioner sendes altid uden afsender.Jøderne gemmer sig. Og af gode grunde. Alle proisraelske demonstrationer bliver mødt med vold, og der har været attentater mod synagogen og et mordforsøg mod en tidligere overrabbiner, hvad der os bekendt aldrig har været i Ungarn. I stedet for at pege fingre burde Danmark og resten af EU se Ungarn som et eksempel til efterfølgelse.Vivi Hannibalsen Søborg.

Det er uacceptabelt og bør få konsekvenser, at demonstranter onsdag aften kastede sten efter politiet og raserede butiksfacader i København. Det siger Københavns overborgmester, Frank Jensen (S), efter at politiet onsdag aften rykkede ud til vold og hærværk i forbindelse med tiårsdagen for rydningen af Ungdomshuset på Jagtvej 69.Ni personer blev anholdt i forbindelse med demonstrationer på Nørrebro, og to politifolk kom lettere til skade.»Det er fuldstændig uacceptabelt, at en i øvrigt lovligt anmeldt demonstration udvikler sig til at være hærværk og vold med brug af petanquekugler, brosten, møtrikker og et jernspyd mod politiet,« siger Frank Jensen.Sagen bør få konsekvenser, lyder det fra overborgmesteren.»Jeg forventer, at sagerne efterforskes, og at de ansvarlige kommer for en domstol.« Overborgmesteren er også klar til at genoverveje kommunens økonomiske støtte til ungdomshuset på Dortheavej, hvis der viser sig at være en kobling til ulovlighederne.»Jeg vil gerne afvente den samlede redegørelse fra politiet om forløbet. Lige nu - oven på begivenhederne onsdag aften - er det vigtigt at bevare hovedet koldt og optræde som voksne,« siger Frank Jensen. Men viser det sig, at ungdomshuset på Dortheavej har været udgangspunkt for planlægning af ulovligheder, så vil borgmesteren »i yderste konsekvens« være klar til at trække støtten. Ritzau Læs reportage side 6-7.

1982: 29. oktober får de unge nøglerne til huset på Jagtvej 69.1997: 10. april indgår Københavns Ungdomscentre en ny aftale med de unge. De kan nu opsiges med tre måneders varsel.1999: 6. maj vedtager et flertal i Borgerrepræsentationen at lukke huset.2000: 26. januar bliver Ungdomshuset sat til salg af kommunen. 16.november beslutter Borgerrepræsentationen at sælge til Human A/S ved Inger Loft.2001: 28. september køber Faderhuset Human A/S og dermed Ungdomshuset.2006: I oktober afgør fogedretten, at de unge skal være ude af Ungdomshuset 14. december. 12. december afslår Faderhuset igen at sælge huset på Jagtvej 69.2007: 3. januar søger Faderhuset Københavns Kommune om tilladelse til at rive huset på Jagtvej 69 ned. Tilladelsen gives. 22. januar tilbyder Københavns Kommune de unge at overtage en del af den nedlagte Stevnsgades Skole på Nørrebro.Pris: 12 millioner kroner. Skolen skal også huse en handikapskole.Ungdomshuset afviser kommunens forslag og siger, at man højest vil betale 1 krone. Begrundelsen er, at husets brugere ikke vil købe et hus fra politikerne, fordi de har solgt det hus, de unge allerede råder over. 1. marts rykker politiet ind klokken 7 om morgenen. Politiet rydder huset, og der udbryder gadekampe.Huset rives ned.2010: Carsten Houtved, ejendomsselskabet Procasa, køber grunden.2012: Procasa meddeler, at der planlægges en ejendom med butikker og ungdomsboliger.2017: Procasa og Projekt Vendepunktet afslører, at der skal bygges midlertidige hjemløseboliger på Jagtvej 69.
En af Københavns mest berømte - og berygtede - adresser tages i brug til socialt projekt.
Københavns Politi har tiltalt den 30-årige Shuaib Khan for trusler mod en politimand natten til 1. august på Blågårds Plads på Nørrebro i København.Den 30-årige, der i anklageskriftet bliver betegnet som »ledende medlem af grupperingen Loyal to Familia«, kræves også udvist. Bandelederens forældre stammer fra Pakistan, men selv er han født og opvokset på Nørrebro.Shuaib Kahn skal ifølge sigtelsen under en visitation til omkringstående bandemedlemmer om en bestemt betjent have sagt: »Husk hans ansigt« og »pas på din ryg«. Bandelederen nægter sig skyldig og blev først sigtet for episoden 12. august. Siden har han været varetægtsfængslet.Hans forsvarer, Michael Juul Eriksen, undrede sig allerede dengang over fængslingen.»Der er mange sager med trusler mod politiet, og jeg har aldrig nogensinde oplevet, at man er blevet varetægtsfængslet for det«, siger Kravet om udvisning er, mener forsvareren, ude af proportion i forhold til det forhold, Khan er tiltalt for.»Jo højere tilknytning til landet, jo værre kriminalitet skal der til for at kunne blive udvist. Efter min opfattelse er vi helt nede i den lave ende af fængselsstraf i den her sag«. I sin seneste dom blev Shuaib Kahn idømt seks måneders fængsel samt en betinget udvisning for et voldeligt overfald i et fængsel.Her afviste både byret og senere landsretten anklagerens krav om ubetinget udvisning, fordi Khan har størst tilknytning til Danmark.»Det er klart, at det skaber en bekymring hos min klient, om det er rene juridiske overvejelser, der ligger bag myndighedernes ageren i den her sag«, siger Michael Juul Eriksen.Formanden for Foreningen af Forsvarsadvokater, Kristian Mølgaard, er skeptisk over for påstanden om udvisning.»For mig er det afgørende, at proportionalitet skal være til stede. Det mener jeg ikke forandres af, hvad der er på dagsordenen politisk på tidspunktet for forholdet. Derfor er det bekymrende, at tiltalen følges af en sådan påstand på netop nuværende tidspunkt«, siger han.Erfaringer fra USANinna Nyberg Sørensen, der forsker i migration og bandekultur i Mellemamerika, opfordrer til, at man ser på erfaringerne fra USA med at udvise tidligere straffede bandemedlemmer: »Hvis det er et formål at sende et signal om, at vi ikke respekterer kriminalitet, og at vi fører en stram migrationspolitik, så er der erfaringer, som viser, at det kan få helt utilsigtede konsekvenser at eksportere en kriminel til en svag stat, som så går endnu mere i opløsning og skaber et nyt og større migrationspres, fordi folk rejser for at undgå at blive ofre«, siger hun.Sagen vil nu blive berammet ved Københavns Byret.frank.hvilsom@pol.dk Pas på din ryg Shuaib Khan, bandeleder.
BANDEKONFLIKT Kravet er usædvanligt og bekymrende i en sag af den her karakter, siger advokatforening.
Ikølvandet på de skærpede straffe for at tigge på gågader, i tog og busser og ved supermarkeder og stationer har politiet i København også øget indsatsen for at bremse tiggeriet - eller betleriet, som det hedder i straffeloven.»Der skal ikke være tvivl om, at når politikerne med skærpede straffe sætter fokus på betleri, øger vi også indsatsen mod betleriet«, siger vicepolitiinspektør Jakob Søndergaard fra Københavns Politi.Vicepolitiinspektøren ønsker ikke at uddybe omfanget af eller tidspunkter for indsatsen.»Men vi tager rundt og kigger ved stationer, supermarkeder og i gågader. Og så reagerer vi på anmeldelser af betleri«, siger han.Tirsdag blev en 63-årig rumænsk kvinde idømt 20 dages ubetinget fængsel af Københavns Byret. Hun blev samtidig udvist fra Danmark med forbud mod at rejse ind i landet igen i de kommende 6 år.Loven om såkaldt betleri blev strammet 21. juni, og siden har Københavns Politi rejst tiltale i 16 sager om tiggeri, oplyser Københavns Politi. Der er faldet 9 domme, men den 63-årige er den første, som er blevet udvist. Det er 3. gang, hun er dømt tiggeri i København. De øvrige 8 tiltalte dukkede ikke op i retten, så de har fået udeblivelsesdom.Dem leder politiet efter.Vanskelige at finde»Det er en persongruppe, som er meget vanskelig at finde. De har jo ikke nogen adresse i Danmark, hvor vi kan tage ud at hente dem«, siger Jakob Søndergaard.Når nogen i første omgang bliver anholdt for tiggeri, bliver der taget billede og fingeraftryk.Og det er lykkedes at finde en enkelt kvinde, der har fået en udeblivelsesdom.Da Politiken var på rundtur i Indre By onsdag eftermiddag, så vi ikke nogen tiggere i området omkring Nørreport, Kultorvet, Købmagergade, Frue Plads og Rådhuspladsen.»Vi havde også en aktion i begyndelsen af ugen, hvor vi stort set heller så nogen, der betlede. Jeg tør ikke sige, hvad forklaringen er«, siger Jakob Søndergaard.Forsommeren bød på en hidsig debat om tiggeri, der endte med, at regeringen, Dansk Folkeparti og Socialdemokratiet strammede loven om betleri.Stramningerne betyder, at det skal koste mindst 14 dages ubetinget fængsel at tigge, og EUborgere kan udvises, hvis de udgør »en reel, umiddelbar og tilstrækkelig alvorlig trussel, der berører en grundlæggende samfundsinteresse«. Det vurderede Københavns Byret altså, at den 63-årige rumæner gjorde. Hun tiggede ved Nørrebro Station, hvor hun sad i skrædderstilling med en kop foran sig og ifølge hendes forklaring i retten ikke kontaktede forbipasserende.»Jeg taler ikke grimt til folk. Jeg sidder bare ned med en kop«, sagde hun i retten.Kvinden oplyste i øvrigt, at hun er kommet i Danmark gennem 15 år og tidligere har tigget på pladsen ved Nørrebro Station.thomas.flensburg@pol.dk Jeg taler ikke grimt til folk Udvist rumænsk kvinde.
TIGGERI THOMAS FLENSBURG Politiet har 16 gange rejst tiltale mod tiggere siden stramningen af tiggerloven før sommerferien.
JEG var med for ti år siden, da Ungdomshuset blev ryddet. Jeg var godt nok ikke med til at smide sten, kaste molotovcocktails, smadre butiksvinduer, lave barrikader og råbe »politi-kontrol skaber mere vold« og alt det der. Den slags bølle-metoder har jeg altid foragtet, og jeg har aldrig befundet mig politisk på den yderste venstrefløj. Men jeg var alligevel en del af miljøet. Det skyldtes, at jeg boede på Nørrebro og var meget aktiv i musikmiljøet.Jeg var også med på gaderne, når der var optøjer. Ikke fordi jeg deltog, eller bare sympatiserede med, hvad der foregik, men fordi jeg var tiltrukket af selve begivenhederne.Jeg tror, at det kan være svært at forstå, hvis man ikke har oplevet det. Men der er noget dybt berusende ved at befinde sig midt i et ragnarok af brændende containere, hvor strømkabler, der plejer at hænge i sikker afstand over trafikken, pludselig flyder frit på kørebanen, og butikker omkring en plyndres af unge på rov. Når man kan tage en spadseretur i en raseret Blockbuster og se på ødelæggelserne, mens man træder på glasskår og DVDfilm og nyder lugten af brændt plastic. At opleve statsmagtens tab af kontrol over et stykke territorium kan være skræmmende, men det kan også være dybt forførende. Personligt kunne jeg godt lide det. Det føltes godt i al sin grusomhed og destruktion.Min hjerne sagde nej, men mine sanser sagde ja.Siden har jeg aldrig kunnet abstrahere fra erindringen om denne følelse, når jeg har set gader blive ødelagt og hørt aktivister begrunde volden og hærværket med avancerede ideologiske udredninger af kapitalismen og imperialismen. Jeg kommer altid til at få mistanken, at det hele blot er et forsøg på at undskylde en aktivitet, man egentlig bare synes, føles virkelig fed. Der er trods alt for meget skam i ærligt at stå frem og vedkende, at man har lyst til at smadre nogle ting og tage kontrollen over en gade for en stund, mens man sætter ild til noget, eller bare være der, når andre gør det, og mærke rusen af anarkiets magt. Jeg ved godt, at det er dårlig stil at spekulere i andres motiver. Men alligevel. Jeg kan ikke lade være.Det er en følelse, man sjældent får adgang til i et så kontrolleret samfund som det danske. Det kommer kun i de få hobbesianske øjeblikke, hvor man indser, at staten ingen magt har her og nu, og man kan gøre, lige hvad der passer en.Det er efter min mening en entydig god ting, at disse øjeblikke er så sjældne som muligt i et demokratisk retssamfund som vores. Og det er de også blevet: sjældne. De sidste ti år er mængden af gadekampe på Nørrebro kraftigt dalet. Når de endelig finder sted, virker begrundelserne tiltagende meningsløse. Se blot onsdagens ødelæggelser på Nørrebrogade, hvor en demonstration til minde om rydningen for ti år siden gik til angreb på politi og banker. Hvad var formålet med at smadre Arbejdernes Landsbank? Fagbevægelsen som symbol for kapitalismen? Det er ikke rigtig til at sige. Men jeg har mine anelser.
Kommentar. Det føles godt at smadre en bydel. Alt for godt til at lade være.
Shuaib Khan har siddet der mange gange før. På anklagebænken i en dansk retssal foran anklagere, der igen og igen har krævet ham udvist fra Danmark for bestandigt for kriminelle handlinger.Onsdag sidder han der igen.For de første fire forsøg på at udvise den 31-årige bandeleder er mislykkes, og efter seneste nederlag i oktober sidste år ankede anklagemyndigheden sagen til landsretten for at få en ny vurdering.Og selvom sagen i det store hele står, som den gjorde ved byrettens afgørelse, ser anklagemyndigheden muligheder for en omgørelse.»Vi har valgt at indbringe spørgsmålet om udvisning for landsretten, fordi vi anser det for muligt, at landsretten vil nå frem til et andet resultat end byretten. Ellers ville vi jo ikke bruge tid på det,« siger anklager Anders Riisager.Modsat anklagemyndigheden var Shuaib Khans forsvarer gennem flere sager, Michael Juul Eriksen, yderst tilfreds med byrettens afgørelse af udvisningsspørgsmålet i oktober.»Jeg er meget tiltfreds med, at retten er kommet frem til det juridisk rigtige resultat,« sagde han dengang til Ritzau.Berlingske ville gerne have interviewet Michael Juul Eriksen, men han var ikke til at træffe.Ramaskrig efter byrettens afgørelseBaggrunden er, at Shuaib Khan 9. oktober 2017 blev kendt skyldig i at have fremsat trusler mod en politibetjent i forbindelse med en visitation på Blågårds Plads på Nørrebro i København natten mellem 31. juli og 1. august samme år.Han fik en straf på tre måneders fængsel og slap med en betinget udvisning i to år.I sin afgørelse lagde dommer i Københavns Byret Kari Sørensen vægt på, at en udvisning af Khan ville være i strid med Den Europæiske Menneskerettighedskonvention, fordi den 31-årige dansk-pakistaner har en meget begrænset tilknytning til Pakistan. Hun lagde også vægt på, at forseelsen var i den mildere ende: Der var alene tale om verbale trusler, og de var ikke planlagte.Byrettens afgørelse skabte i efteråret et ramaskrig i Danmark. For hvordan kunne en person som Shuaib Khan undgå at blive udvist? En person, der er dømt for alt fra dødsvold til trusler mod en betjent, og som er selvudnævnt leder af Danmarks mest berygtede bande, Loyal to Familia (LTF).Politikere fra begge sider af spektret fløj til tasterne med krav om stramninger af udvisningsreglerne, så det bliver muligt at sende kriminelle som Shuaib Khan ud af landet, og eksperter påpegede i Berlingske, at en udvisning af Khan - i deres optik - næppe vil være i strid med menneskerettighederne.»Spørgsmål om udvisning er ikke en eksakt videnskab. Der er ikke to, der har de samme personlige forhold, så det er altid en proportionalitetsafvejning.Det er en afvejning af hensynet til Danmarks interesse i at slippe af med en meget kriminel udlænding på den ene side, over for Shuaib Khans ønske om at blive boende i Danmark. Det er den vægtskål, man skal balancere,« siger anklager Anders Riisager.I sin argumentation vil han blandt andet fokusere på Shuaib Khans integration i det danske samfund, herunder gennemgå Khans tidligere domme og fokusere på hans rolle, når han er på fri fod.Startede bandekrigen i KøbenhavnShuaib Khan er leder af LTF, der ifølge politiet spillede en nøglerolle i den bandekrig, der hærgede København sidste sommer og efterår, og som kostede tre personer livet og sårede yderligere 25.Siden Khan i marts 2017 blev løsladt efter en voldsdom, påbegyndte banden en ekspansionsstrategi.Man forsøgte at få fodfæste uden for København, og i hovedstaden begyndte en rekrutteringskampagne over for unge drenge og mænd. Rekrutteringen på Nørrebro og i Nordvest var ifølge Berlingskes oplysninger en af årsagerne til, at LTF kom i åben krig med andre grupperinger i København, blandt andet en gruppering omkring det tidligere Brothas, der holder til i Mjølnerparken på Nørrebro.Den selverklærede bandeleder er tidligere dømt for vold med døden til følge, da han efter en bytur i Aalborg i 2007 var med til at overfalde en ung mand, der senere døde af sine kvæstelser. Han er desuden dømt for to tilfælde af grov vold.I alle tre tilfælde forsøgte man ligeledes at få Khan udvist fra Danmark. Hver gang lød konklusionen, at Khans tilknytning til Pakistan er for ringe. Skiftende dommere har i deres afgørelser hæftet sig ved, at Khan er født og opvokset i Danmark, og har sine forældre og fire søskende her i landet.Han har hverken familie eller venner i Pakistan og taler ifølge eget udsagn kun sproget gebrokkent.Forsvarer: Khan er statsløsShuaib Khan bliver af Udlændingestyrelsen betragtet som pakistansk statsborger. Det fremgår af domsbogen mod ham fra sagen i efteråret.Det stillede hans forsvarer gennem flere sager, Michael Juul Eriksen, dog spørgsmål ved med henvisning til, at det ikke har været muligt for Khan at få udleveret et pas fra den pakistanske ambassade. Khan bør derfor snarere betragtes som statsløs, argumenterede forsvarsadvokaten.Når ankesagen mod Shuaib Khan begynder onsdag, vil meget af tiden gå med at genafhøre de samme politividner og bandemedlemmer, der var til stede på Blågårds Plads på Nørrebro den aften. Men som noget nyt i forhold til behandlingen af udvisningsspørgsmålet i Københavns Byret er noget af Shuaib Khans familie også blevet bedt om at indfinde sig i vidneskranken for at fortælle om familiens tilknytning til henholdsvis Danmark og Pakistan.Sagen begynder onsdag kl. 9. Det er på nuværende tidspunkt uvist, om dommen falder allerede torsdag, eller om en ekstra retsdag må tages i brug. I så fald vil dommen først komme 5. marts.Berlingske har forgæves forsøgt at få en kommentar fra Shuaib Khan.annj@berlingske.dk Spørgsmål om udvisning er ikke en eksakt videnskab.Der er ikke to, der har de samme personlige forhold.Anders Riisager, anklager i sagen mod Shuaib Khan.
Anklagemyndigheden har allerede fire gange forsøgt at få smidt lederen af sidste års mest aggressive og omtalte bande, Loyal to Familia, ud af Danmark. Onsdag forsøger man for femte gang at udvise Shuaib Khan.
Kommunistisk Parti afdeling København Nord inviterer igen i år avisens læsere og venner til traditionsrig og hyggelig julefrokost med dejlig mad, musik, underholdende tale og andet sjov sammen med kammerater, kollegaer og familie.Det sker lørdag den 9. december klokken 17 til 23 hos Arbejderen, Hillerødgade 30 A, 1. sal.Traditionen tro vil der være en taler. Denne gang håber arrangørerne at kunne få en af deltagerne i en rejsegruppe, der netop vil være vendt hjem fra Cuba, til at fortælle om sine oplevelser derovre.Lækker og traditionel menu - også vegetar - til 150 kroner, drikkevarer sælges til støttepriser.Igen i år udfordres deltagerne med " den svære tipskupon". Her kan du få en snak med dine bordfæller om, hvad det rigtige svar mon er. Det er en god ide at læse lidt på lektien, hvis du vil vinde den hemmelige præmie. Nogle svar vil du kunne finde i Arbejderen, hvis du er god til at følge med i de kommende ugers artikler. Tipskuponen er en sjov leg på let og svær paratviden.Billet købes gennem Hanne Svensson. Kontakt: hannesven44@gmail.com eller mobil/ sms 51 900 960.Alt overskud fra arrangementet går til Arbejderens Støttefond.Tilmeld jer i god tid - der er et begrænset antal pladser.Benyt bus 66 (Hillerødgade), eventuelt bus 5C, 350S eller S-tog til Nørrebro Station." Dørmand" vil stå ved porten og sørge for, at folk kommer ind mellem klokken 16: 45 og 17: 15. Derefter kontakt mobil 51 900 960.hillerødgade 30 a, 1. sal, københavn lørdag den 9. december klokken 17 - 23 husk at købe billet!.
STØT ARBEJDEREN Kommunistisk Parti København Nord inviterer til traditionsrig julefrokost 9. december.
Den 16-årige dreng, der blev dræbt i København mandag aften, blev ramt af mindst seks skud, siger politiets efterforskningsleder, Hans Erik Raben.Forbrydelsen fandt sted ved drengens hjem i Ragnhildgade på ydre Nørrebro.»Han kommer hjem lige omkring klokken 21 i aftes. Der bliver han passet op af tilsyneladende tre gerningsmænd, der råber ham an. Han bliver skudt foran sin egen opgang, siger Hans Erik Raben tirsdag eftermiddag.Nedskydningen skete bag Ragnhildgade 48 i et grønt gårdmiljø, der om aftenen er godt oplyst.»Derfor har vi også en fornemmelse af, at gerningsmanden eller gerningsmændene vidste, hvem de gik efter. Vi vurderer ikke, at det er en tilfældig person, som er blevet passet op, siger efterforskningslederen.Efter episoden er en lille gruppe unge set flygte fra stedet. De beskrives som helt unge drenge eller mænd. De var atletiske og måske blot 15-17 år gamle, har vidner fortalt. Ikke langt fra gerningsstedet ventede en mellemstor mørk bil tilsyneladende på dem, siger Raben.Det er ikke politiets opfattelse, at drabet kan knyttes til den voldsomme konflikt mellem kriminelle grupper i København.Ifølge Hans Erik Raben er den dræbte ikke kendt for tidligere kriminalitet, og politiet er umiddelbart på bar bund, hvad angår et motiv.Ritzau.

38 - MF for Socialdemokratiet - København. S. 14-15.Hvad synes du er vigtigst for, at man har et godt liv?At man hviler i sig selv og ikke tænker for meget på, hvad andre synes om én, og at man følger sine drømme.Du har altid en cykel med dig, så du kan flygte. Hvorfor?Jeg har ikke kørekort, men når jeg bevæger mig rundt i udsatte områder af København som bestemte steder på Nørrebro eller Tingbjerg, hvor jeg ved, der er mange kriminelle og islamister, der hader mig, har jeg altid min cykel med, så jeg kan komme hurtigt væk.Hvad fortryder du, du aldrig har gjort?Jeg ville gerne have prøvet at gå på highschool i USA eller gået på gymnasiet i et andet land.Hvilke mennesker foragter du mest?Nærige mennesker.Hvad synes du er irriterende ved dig selv?At jeg roder, glemmer aftaler og ofte kan være kort for hovedet.Hvilke ting har du svært ved at forstå?At man tror, at ens religion er den eneste sandhed, som man er helt blind for at kunne modtage kritik af.Hvornår har du været mest bange?Når jeg er blevet truet af nogen på gaden, og man kan se hadet i øjnene på en, man slet ikke kender.

II år har AOK fundet 95 nominerede i 19 kategorier. Brugerne har tippet os om favoritterne, og Byens Bedste-juryen har udvalgt de nominerede. I år har vi rystet posen en smule. Vi har indført, at Byens Bedste-juryen også har en stemme i kapløbet. Juryens stemmer tæller 50 procent i den endelige afgørelse. Byens Bedste hylder de ildsjæle og iværksættere, der sørger for at københavnerne kan hygge sig, når de holder fri.Byen er spækket med kulturelle tilbud og muligheder for både børnefamilier, unge og ældre, hvad enten man er til gastronomiske oplevelser eller en tur ud i byens rum. På AOK værdsætter vi også mangfoldigheden, så der er plads til både de store spillere og de små startups. Hvert år hædrer vi det forgangne års bedste steder og dem, der twistede den bedst i det seneste år. Her er plads til både spritnye foretagender og garvede veteraner. Hvert år tilpasser vi konkurrencen, så der bliver plads til nye tendenser. Nogle kategorier får en pause, mens andre udvikles og bliver en naturlig del af Byens Bedste. I år kan man finde den nye kategori Byens Bedste Street Food, der omfavner den fremadstormende gademad, food trucks og markeder i København. I år er det 17. gang, Byens Bedste-priserne uddeles. I 2007, da konkurrencen løb af stablen, var der hele 40 forskellige kategorier. Her kunne man hygge sig med så spændende kategorier som Byens Bedste Legeplads for drengerøve, Byens Bedste Flirtested og Byens Bedste Udsigt.Her får du et overblik over de nominerede, og du kan smutte ind på aok.dk/ byensbedste17 og afgive dine stemmer. Det er ganske nemt.Du er også samtidig inviteret til Byens Bedste Fest, hvor vi fejrer alle vinderne med musik og underholdning.Festen foregår i Kødbyen på Kødbyens Mad &amp; Marked 10.juni. Mere info følger på AOK. dk.Afstemningen slutter 27. maj.Stahlschmidtred@aok.dk På aok.dk/ byensbedste17 kan du afgive dine stemmer.Sidste dag er 28. maj.Fakta: Byens Bedste 2017Byens Bedste GastronomiGeranium Trestjernet Michelin i Parken Alchemist 45 retters i molekylær magi.Studio The Standards Michelin-perle.Mielcke &amp; Hurtigkarl Legesygt køkken på Frederiksberg.Kadeau Bornholmsk Michelin i Kbh.Byens Bedste Nye RestaurantBrace Italiensk og nordisk smelter sammen.Spontan Kreativt køkken på hip ølbar.Cicchetti Delikate snacks på italiensk.108 Nomas nye Michelin-lillebror.VeVe Vildt vegetarisk verdenskøkken.Byens Bedste På BudgetEl Nacional Alt det bedste fra Sydamerika.Grisen Moderne svinekød på grillbar-facon.Madklubben Nørrebro Klassikere med mellemøstligt twist.Kiin Kiin Bao Bao Designperle med dampede boller.Mes Luksusmad som alle har råd til.Byens Bedste Street FoodDistrict Tonkin Sandwich-perle fra Vietnam.Hija de Sanchez Mexicansk gademad i Kødbyen.Hooked Food-truck med alt godt fra havet.Kuma Traditionel gademad fra Japan.Slurp Ramen Joint Hjemmelavede nudler med smag.Byens Bedste BurgerCock's &amp; Cows Klassisk københavner-yndling.Gasoline Grill En af verdens 27 bedste burgere.Byens Bedste TakeawayHomemate Fine færdigretter til ovnen.Curry Nation Krydrede favoritter fra Asien.Wedofood Bland din egen salat med god smag.Chicks by Chicks Skøn økologisk rôtisserie kylling.Hav2Go Friske fiskeretter fra Torvehallerne.Byens Bedste CaféSocial Sundt og glutenfrit ved Søerne.California Kitchen Sunde fast-food bowls på Nørrebro.Livingstone Hip »hapse-mad« ved Søerne.Souls Bæredygtig oase på Østerbro.Sidecar Dejligt dase-sted på Nørrebro.Byens Bedste Brunch/ morgenmadMad &amp; Kaffe Mix din egen hippe morgenmad.Mash Det er aldrig for tidligt til bearnaise.D'Angleterre Ekstravagant start på dagen.Fars Dreng Afslappet stemning i Indre By.Neighbourhood Økologisk morgenmadspizza.Byens Bedste CocktailbarBrønnum 400 kvm luksus på Kongens Nytorv.Curfew Suveræn klassisk speakeasy-stil.Helium Elegant og eksklusivt i Bredgade Mash Penthouse Cocktails med udsigt på 12. etage.Duck and cover 50er-design-nostalgi i kælderen.Byens Bedste Søde SagerAmerican Pie Tunge tærter på amerikansk.Guilty Små kunstværker med smuk smag.Istid Is lavet med flydende nitrogen.Nicecream Vegansk øko-is på den lækre måde.Social Foodies Chokolade med god samvittighed.Jagger Fastfood-deluxe fra Rasmus Oubæk.Sliders Delikat miniudgave ved Søerne.YoBurger Simpel og ingen dikkedarer.Byens Bedste AOK-prisenWestMarket Byens nye madkarked på Vesterbro.GoBoat Miljøvenlig sejltur i havnen.Verdenshjørnet Madmarked der samler kulturer.Frost Festival Sætter kunsten ud på gadeplan.Copenhagen Dining Week Gourmet-kvalitet til gode priser.Byens Bedste MusikoplevelseCopenhell Hård rock på Refshaleøen.Vega Musikkens Hus på Vesterbro.Nemolands Søndagskoncerter Gratis koncerter på Christiania.Jazzhouse Klassiker med meget mere end jazz.Sigurdsgade 39 Festligt spillested på Nørrebro.Byens Bedste SceneCopenhagen Improv Comedy Første scene til improviseret teater.Eventyrteatret Teater på børnenes præmisser.Besttellers Scenen er skabt til historiefortælling.Skuespilhuset Skuespillets superliga.Republique Nyskabende teater med et twist.Byens Bedste KunstoplevelseCopenhagen Contemporary Internationalt format på Papirøen.Ordrupgaard Klassisk museum med fed park.Kunsthal Charlottenborg Flagrende festligt samtidskunst.Cisternerne En oplevelse under jorden.VESS Ungt galleri helt fremme i skoene.Byens Bedste ØlbarBrus Bryggeriet To Øls nye hippe bar.Haven Ny bar på The Standard.Taphouse 60 fadølshaner med gyldne dråber.Brewers Inc.Få din egen mikrobryg på kortet.RBABARRAB Ny hipster-ølbar på Vesterbro.Byens Bedste KvindemodeVeras Bæredygtigt modekoncept.Norse Projects Minimalistisk og skandinavisk.Project 4 Mode-pusheren i Pisserenden.&amp; Other Stories H&amp;M's sprælske kvalitets lillesøster.River &amp; Raven Alt til en bæredygtig livsstil.Byens Bedste HerremodeHerrernes Magasin Jakkesæt i alle afskygninger.Packyard Klassisk outdoor-inspireret stil.Soulland Dansk design med international vibe.Goods Lækkert brand-mix på Østerbro W19 Nye mærker i Istedgade.Byens Bedste For BørnExperimentarium Videnskab på den fede måde.Game Gadeidræt hvor alle kan være med.Bakken Forlystelser der ikke ruinerer dig.Cinemateket Film og leg i børnehøjde.Cirkusmuseet Gøgl, artisteri og udstilling.Byens Bedste Urbane Initiativ (sponsoreret)Havneringen Binder havnen sammen.Konditaget Lüders Unik udnyttelse af byrum.Urban Rigger Fremtidens bolig på vand.Space 10 Hvordan skal vi bo i 2025? Bycyklen Kom grønt rundt i byen.
Det er ikke kun franskmændene, der skal stemme i disse tider. Du har mulighed for at stemme på dine københavnerfavoritter, når vi kårer Byens Bedste 2017.
En af de afgørende forudsætninger for, at Danmarks røde dagblad fortsat kan udkomme, er, at der årligt indsamles 1.200.000 kroner til Arbejderens Støttefond.I løbet af årets første tre måneder er der indsamlet lige knap en kvart million til Arbejderens Støttefond, helt præcist 245.570 kroner, et rigtig flot resultat.Marts måned bød på en bevilling på 10.000 kroner fra Enhedslisten Bornholm og én på 500 kroner fra Enhedslisten Hillerød. Derudover holdt venner af Arbejderen en støttefest i Slagelse, hvor der blev indsamlet 2.480 kroner.Flere støttearrangementer er på trapperne. Der er åbent for tilmelding til en aften om Zimbabwe hos Arbejderen i København den 26.april og forårsfrokost i Roskilde den 26. maj. Snart følger indbydelsen til forårsfrokost på Amager den 25.maj - se under arrangmenter på arbejderen.dk.Du kan også støtte Danmarks røde dagblad med et bidrag til støttefondens konto i Arbejdernes Landsbank: reg. nr. 5361, kontonr.0249087. Ønsker du at give et fast månedligt bidrag, kan du kontakte abonnementsafdelingen: abo@arbejderen.dk.Indsamlet til Arbejderens Støttefond i marts 2017Læserbidrag 8.498 kr.Enhedslisten Bornholm 10.000 kr.Enhedslisten Hillerød 500 kr.Støttefest i Slagelse 2.480 kr.Kommunistisk Parti Amager 1.200 kr.Kommunistisk Parti Nørrebro 1.275 kr.Kommunistisk Parti København Nord 3.179 kr.Kommunistisk Parti København Syd 14.300 kr.Kommunistisk Parti Vestsjælland 3.800 kr.Kommunistisk Parti Storstrøm 1.400 kr.Kommunistisk Parti Syddanmark 400 kr.Kommunistisk Parti Midtjylland 5.550 kr.Kommunistisk Parti Randers 300 kr.Kommunistisk Parti Nordjylland 950 kr.Andet 1.412 kr.I alt 55.244 kr.
STØT ARBEJDEREN Med godt 55.000 kroner i marts runder årets indsamling til Arbejderen flotte 245.000 kroner. Der er støttearrangement 26. april i København og 26. maj i Roskilde.
TIDEN FOR KOMMUNALVALGET oprinder snart, og som så mange andre er jeg i vildrede over, hvor krydset skal sættes.Valgplakaterne her på Ydre Nørrebro fortæller mig én ting: Stem rødt, grønt eller magenta.Hverken Venstre, DF, Konservative, Liberal Alliance eller Nye Borgerlige har orket at sætte plakater op, og det er godt det samme. Kalkulen har nok været, at de røde partier igen vil sætte sig tungt på magten (og plakaterne ikke få lov at hænge længe).Som hidtidig venstrefløjsvælger burde jeg bifalde den forventede sejr til de rødgrønne.Men det bliver svært at sætte krydset her denne gang.I SIN IVER EFTER at markedsføre København som verdens grønneste by, hvor maraton-og triatlonløbere skal dele gaderne med milliondyre kommunale bycykler og biogasskraldebiler, der skal hente madaffald indsamlet i små grønne spande, har venstrefløjspartierne simpelthen glemt almindelige københavneres behov.Og de er kedelige.For os, der går på arbejde og har små børn, kan de opsummeres således: Daginstitutioner med ordentlig normering, hvor både børn og personale trives.Folkeskoler med ressourcer nok til, at lærerne kan lære eleverne at læse og skrive.OG MULIGHED FOR AT køre ud af byen uden alt for mange omveje, når vi et par gange om måneden starter bilen for at besøge familie og venner i landsdele, hvor den kollektive trafik stort set er sparet væk.Sådanne hverdagsbehov er selvfølgelig kedeligere end at lede efter sjældne frøer med en tv-kok på Amager Fælled eller uddele penge til gadefester.
VALGLØFTER Har venstrefløjspolitikerne i deres markedsføring af det grønne København glemt vælgernes kedelige behov?
Tidligere holdt et par lokale rødder til ved Kraka Plads på Nørrebro i København. I dag er de erstattet af hårdkogte bandekriminelle med bandanaklædte dødningehoveder på trøjerne, lyssky forretninger, bilafbrændinger, hærværk og en aggressiv adfærd.Sådan fortæller formand for beboerrepræsentationen ved Sigynsgade Martin Slott Hansen om Kraka Plads på Sigynsgade, der er et af den kriminelle bande Loyal to Familias (LTF) foretrukne tilholdssteder i København." Folk på gaden føler sig ikke længere trygge og går omveje for at undgå Kraka Plads.Det seneste stykke tid er det kørt helt af sporet med overfald på en civilbetjent og skudepisoder. Det er grænseoverskridende ikke at kunne føle sig tryg i sit eget hjem eller turde gå på gaden om aftenen," siger han.Loyal to Familia, der lever af narkokriminalitet og afpresning, har de seneste par måneder intensiveret forsøget på at hverve nye medlemmer og spredt sig fra hovedstaden til andre dele af landet.Særligt den vestlige del af Aarhus har siden slutningen af maj været plaget af skudepisoder, knivstikkerier og bandekonflikter.I Tilst i Aarhus Vest har beboerne endnu ikke været ude for voldsomme episoder, som tilfældet har været i Bispehaven og Gellerup, fortæller Randi Smitsdorf, formand for beboerforeningen i Langkærparken i Tilst. Men LTF er hver dag til stede på byens torv, indtil politiet møder op, og bandemedlemmerne fordufter." De signalerer meget tydeligt udadtil, at ' her er vi' og har en attitude af, at det er dem, der bestemmer," siger Randi Smitsdorf.Hvor Aarhus tidligere var præget af et kriminelt miljø, betød LTF's indtog i maj måned, at der opstod en egentlig bandekonflikt i byen, siger Lau Thygesen, politiinspektør i Østjyllands Politi, der blandt andet har reageret ved at oprette visitationszoner i Aarhus Vest." Nogle af de kriminelle grupperinger, som tidligere levede en relativt anonym tilværelse og ikke synligt generede almindelige borgere, har måttet organisere sig i bander og tage kampen op med LTF for at modstå, at de overtog deres markedsandel og territorier.LTF ekspanderer og bygger sig op meget som en rockergruppering," siger han.LTF har sit ophav på Nørrebro i København, hvor den kriminelle bande ligeledes har intensiveret sin tilstedeværelse og rekruttering, fortæller politikommissær ved Københavns Politi Steffen Thaaning Steffensen. Udviklingen inden for de seneste par måneder med knivstikkerier og skyderier har været voldsom, banden har vokset sig større, og særligt i Sigynsgade, hvor LTF er massivt til stede, har beboerne klaget over deres adfærd.Mens LTF har vokset sig større, er andre grupperinger i det københavnske bandemiljø opløst eller smeltet sammen i nye grupper, fortæller han. Og mens billedet, der tegner sig af det københavnske bandemiljø, er mudret, er beskrivelsen af LTF fra kilder i Københavns og Østjyllands Politi anderledes tydelig: " Det er hovedsageligt voldsparate unge i begyndelsen af tyverne. De er synlige i gadebilledet og markerer tydeligt deres støtte til gruppen.Der er både etniske danskere og indvandrere, men som i flere andre bandegrupperinger er der i gruppen en overrepræsentation af indvandrere," siger Steffen Thaaning Steffensen.Medlemmerne i banderne kommer typisk fra socialt udsatte boligområder, siger kriminolog Poul Kellberg." Der er en overrepræsentation af indvandrere og efterkommere, som man ser det i mange bander, hvor majoriteten kommer fra udsatte boligområder nederst i de sociale lag. Det er ikke et etnisk, men et socialt problem," mener han.LTF's fremfærd følger i slipstrømmen på udviklingen i rocker-og bandemiljøet, hvor forskellen mellem de to typer kriminelle i de senere år er blevet mindre udtalt, siger Poul Kellberg. Selvom subkulturen er anderledes i de indvandrerdominerede bandemiljøer end i de danskdominerede rockergrupper, er det der, bander som LTF henter inspiration." Bander som LTF og Black Army er gået fra mere fragmenterede grupper af unge i socialt belastede boligkvarterer til organiserede, hierarkisk styrede bander, der har indoptaget rockergruppernes mekanismer som kodeks, kontingent og påklædning.LTF har en bedre organisering og mere kontrol med deres medlemmer end tidligere.De udvikler sig og bliver dygtigere med tiden, og derfor ser man dem også mere målrettet forsøge at rekruttere nye medlemmer," siger han.Netop forsøget på at hverve nye medlemmer er i løbet af foråret taget voldsomt til i København, siger Ole Lauridsen, konsulent for SSP, en samarbejdsenhed mellem kommunen, politiet og Kriminalforsorgen i København.De seneste par uger har en skoleleder fra Køge i Berlingske berettet om, hvordan bandemedlemmer fra LTF forsøgte at hverve medlemmer i skolegården. Og Københavns Politi er blevet underrettet om grillfester afholdt for at tiltrække nye medlemmer, hvor børn helt ned til niårsalderen har deltaget." LTF rekrutterer et større antal blandt fortrinsvis unge mænd særligt på Nørrebro, i Tingbjerg og på Amager. Jeg tror ikke, man kan tale om en decideret rekruttering af børn, men LTF snakker med børnene, og i de bydele, hvor sådan en gruppe markerer sig, vil det selvfølgelig være interessant for børnene. Ikke mindst fordi der er børn, som kender eller er i familie med bandemedlemmerne," siger Ole Lauridsen.SSP har i fællesskab med politiet foretaget hjemmebesøg hos mindst 61 unge, som menes at have været i kontakt med banden. Og skal bandeproblemet løses, kræver det en fælles indsats og et samarbejde mellem flere forskellige aktører, siger Anders Bo Møller, tværsektionel leder i Lokalpolitiet København." Politiet kan ikke løse det alene. Det er en opgave mellem kommune, politi og andre interessenter, som også kræver, at beboerne og forældrene i de områder, hvor LTF er massivt til stede, er med og samarbejder," siger han. J.thomsen@k.dk Bander som LTF og Black Army er gået fra mere fragmenterede grupper af unge i socialt belastede boligkvarterer til organiserede, hierarkisk styrede bander, der har indoptaget rockergruppernes mekanismer som kodeks, kontingent og påklædning.POUL KELLBERG, KRIMINOLOG.Fakta: VisitationerKøbenhavns Politi og Østjyllands Politi har begge i forbindelse med bandekonflikten oprettet visitationszoner i området omkring Nørrebro og Aarhus Vest.Visitationerne gør det nemmere at standse og visitere uden mistankegrundlag.Mens der i Aarhus er foretaget 305 visitationer og fundet 3 stikvåben og 2 slagvåben i visitationszonen, har Københavns Politi i løbet af få dage visiteret 140 personer og sigtet én person for overtrædelse af våbenloven.KØBENHAVNS OG ØSTJYLLANDS POLITI.
Den kriminelle bande Loyal to Familia (LTF) har de seneste måneder forgrenet sig ud i landet, hvor banden forsøger at hverve nye medlemmer og skaber utryghed for beboere i Aarhus og København. Bandekonflikten, der spidser til, er altovervejende et indvandrerfænomen. Og det vokser.
Udlændinge-og integrationsminister Inger Støjberg (V) kalder Hizb ut-Tharir-imamer for ' feje hunde, imens Naser Khader (K) en gang for alle vil have lukket munden på de salafistiske imamer i den omtalte had-moské på Nørrebro.' Luk nu den moské'. Så klar er udmeldingen fra De Konservatives udlændinge-og integrationsordfører Naser Khader, efter at en imam fra Hizb ut-Tharir, Chadi Freidh, under fredagsbønnen i Masjid Al-Faruqmoskéen på Nørrebroo i aftes forsvarede sin kollegas meget omdiskuterede udtalelser om drab på jøder og desuden opfordrede andre muslimer til at modsætte sig danske politikere.»Vi har et problem med folk, der har de her grundlæggende holdninger om en verden uden jøder. En verden, der kun består af deres slags,« siger Naser Khader. Udlændinge-og integrationsminister Inger Støjberg (V) er lige så klar i mælet og kalder imamernes adfærd middelalderlig.Angreb på demokratiet»Det er helt uacceptabelt at høre, at en anden imam bakker op om opfordringen til drab på jøder. Det anser jeg som et angreb på vores demokrati,« lyder kritikken fra ministeren.»Her er der tale om feje hunde, som skal straffes i det omfang, det nu kan lade sig gøre. For den her slags mennesker hører ikke til i Danmark, og derfor håber jeg, at muslimer i Danmark kan se, at det er helt galt, og at de vil begynde at lægge klar afstand til de her imamer,« siger Inger Støjberg til BT.bowe@bt.dk )
' FEJE HUNDE'.
Den 23. september går den russiske revolution hånd i hånd med kommunalvalget i København.Og hånd i hånd med dig! For du indbydes hermed til støttefest for dagbladet Arbejderen lørdag den 23. september klokken 18 under overskriften: 100 års oprør.Det bliver en fest, hvor oprøret vil stikke sit smukke ansigt frem på forskellige måder. Og stedet er Fælleshuset, Mjølnerparken 112, København N.Anders Sørensen er spidskandidat for Liste R Kommunisterne ved kommunalvalget om godt to måneder.Anders taler ved festen om behovet for et opgør med budgetloven og hele EU's styring af kommunalpolitik i Danmark og et oprør mod en træls politik, hvor det ofte kun er tempoet i afviklingen af velfærden, der er til debat. Aftenens anden taler er Tove Jensen fra Demos, som gennem årtier har næret mangfoldige kulturelle og politiske oprør.Arrangørerne er Kommunistisk Parti afdelingerne Syd og Nørrebro, og de peger i invitationen på, at oprøret også kan smages i middagen.Den består af borstjt - en legendarisk rødbedesuppe, som man roligt kan spise, selv om man ikke kan udtale navnet. Den serveres også vegetarisk, beretter kokkene.Desuden RØDT kød fra grillen og til dessert en syrlig fromage.Dertil rød vin og og andre drikkevarer samt røde sange og glade viser.Middag og fest koster 100 eller 150 kroner (afhængig af pengepungen).Tag også en skilling med til gode lotterier og en quiz.Tilmelding til Helle Bruun, telefon: 60 83 55 73 eller send en mail til: helle. vester2269@gmail.com.Mjølnerparken 112, København lørdag den 23. september klokken 18.
STØTTEFEST FOR ARBEJDEREN Oprøret kan smages i middagen, der består af borstjt - en legendarisk rødbedesuppe, rødt kød fra grillen og til dessert en syrlig fromage.
Kære politikere. Det er dejligt, at I endelig har fundet ud af, at vi har en smule problemer på Nørrebro.Undskyld... har nogle udfordringer, hedder det selvfølgelig. Vi skal jo ikke glemme at bruge plusord, for tonen i debatten er jo stadig vigtigere end budskabet.Jeg forstår, at løsningen denne gang kunne være andet end bare at ansætte flere konsulenter, oprette nye fritidstilbud, pædagogiske bekymringssamtaler og gå i konstruktiv dialog med banderne, men sørme har I sendt fly i luften for at gøre gaderne trygge igen.Jeg er ked af at måtte sige, at det nok heller ikke hjælper, og så længe I ikke vil smide bøllerne ud af landet eller lade dem afsone længere og helst i deres hjemlande, vil jeg tillade mig at foreslå en anden løsning: Lad FCK-og Brøndbyhooligans klare problemerne for jer.Hvis Brøndbys spillertrøjer får et Black Army-logo, og FCK-spillerne bliver udstyret med LTF-signatur, skal det nok blive svært at gå i gaderne som bandemedlem.For der er kun to ting, bandefolket forstår, nemlig frygt og tæsk.Så giv politiet en tiltrængt ferie, frigiv hashen, så bandernes primære indtægtskilde forsvinder, og lad så fodboldbøllerne om at rydde op i gaderne, mens vi andre nyder den regnfulde sommer.Patrick Leis Allersgade 18 København N.

En 70-årig bogholder blev onsdag aften fundet dræbt i en erhvervsejendom på Aldersrogade i København.Det fortæller Jens Møller, drabschef og vicepolitiinspektør ved Københavns Politi.»Efter ligsynet i nat regner vi med, at drabet er sket sidst på eftermiddagen eller først på aftenen. Vi hælder mest til aftenen. Han er blevet dræbt af knivstik,« siger Jens Møller.Den dræbte arbejdede i bygningen, hvor flere firmaer har adresse. Han var bogholder og havde sin egen virksomhed.Det var mandens hustru, der fandt ham og alarmerede politiet.»Vi får en anmeldelse klokken 21.04, og en patrulje er fremme ved stedet fire minutter efter. Offeret er blevet stukket med en kniv, og det har fået en tragisk udgang,« sagde vagtchef Henrik Brix onsdag aften.De tekniske undersøgelser har stået på i løbet af natten.Politiet har hverken fundet drabsvåbnet eller anholdt mistænkte i sagen.»Vi arbejder lige nu med alle motiver. Det kan være rovmord, at han har overrasket indbrudstyve eller uoverensstemmelser med kunder. Vi arbejder i mange retninger,« siger Jens Møller torsdag formiddag.Politiet vil gerne i kontakt med vidner, der har set noget mistænkeligt ved bygningen efter klokken 16.Aldersrogade ligger på ydre Østerbro og grænser op til Nørrebro.»Vi forsøger at klarlægge forløbet. Det vil vi gerne tale med vidner om. Blandt andet vil vi gerne tale med medarbejdere på stedet, så ansatte i virksomhederne må gerne kontakte os,« siger Jens Møller./Ritzau/

Så har årets indsamling til Arbejderens Støttefond rundet de 300.000 kroner, mere præcist er der ved udgangen af april måned indsamlet i alt 310.613 kroner.Indsamlingen fortsætter året ud, og der er flere måder at støtte på.Støttefesten i Roskilde for Arbejderen den 26. maj er booket op, men allerede om et par dage på Kristi himmelfartsdag, torsdag den 25.maj er der forårsfrokost på Amager, og her er det stadig muligt at tilmelde sig på 30293534 eller ullarosenvold@gmail.com. Der er buffet på sammenskudsbasis, lotteri med flotte præmier, og der bliver lejlighed til at høre Claus Westergreen, formand for 3F BJMF, tale om overenskomstsituationen.Hør også nye sange.Den 24. juni løber Den Lille Røde Festival i Aabybro af stablen - alt overskud går til Arbejderen. Der er mulighed for overnatning.Du kan også støtte Danmarks røde dagblad med et bidrag til støttefondens konto i Arbejdernes Landsbank: reg. nr. 5361, kontonr.0249087.Ønsker du at give et fast månedligt bidrag, kan du kontakte abonnementsafdelingen: abo@arbejderen.dk.Indsamlet til Arbejderens Støttefond i april 2017Læserbidrag 7.719 kr.Kommunistisk Parti Amager 1.150 kr.Kommunistisk Parti Nørrebro 6.350 kr.Kommunistisk Parti København Nord 3.364 kr.Kommunistisk Parti København Syd 12.000 kr.Kommunistisk Parti Vestsjælland 300 kr.Kommunistisk Parti Storstrøm 100 kr.Kommunistisk Parti Syddanmark 400 kr.Kommunistisk Parti Midtjylland 11.600 kr.Kommunistisk Parti Randers 300 kr.Kommunistisk Parti Nordjylland 950 kr.Andet 20.810 kr.I alt 65.043 kr.
STØT ARBEJDEREN Årets indsamling til Arbejderen har nået flotte 310.000 kroner. Nu og her kan du støtte ved at deltage i forårsfrokost på Amager den 25. maj og i Aabybro den 24. juni.
E nhedslisten besluttede på sit årsmøde søndag at arbejde for at oprette et venstreorienteret netmedie.Der blev vedtaget to forslag. Det ene betyder, at Enhedslisten skal nedsætte en arbejdsgruppe med henblik på at oprette et netmedie senest i foråret 2018.- Der er brug for et medie, som ud fra en socialistisk vinkel sparker opad, sætter fokus på klassesamfundet og afslører løgn og hykleri hos magthaverne, sagde forslagsstiller Jeppe Rohde fra Indre Nørrebro.Det andet forslag binder hovedbestyrelsen til at gøre en forstærket indsats for at fremme " etableringen af bredere venstreorienterede og kritiske medier" baseret på ressourcerne omkring medlemsbladet Rød+ Grøn.- Efter, at Modkraft er lukket, har venstrefløjen ingen medier, hvor den kan diskutere indbyrdes, sagde Mikael Hertoft fra Østerbro, der stod bag det forslag.Manglen på venstreorienterede medier blev fremhævet flere gange i debatten. Eksistensen af Arbejderen blev ikke nævnt.Enhedslisten besluttede også tilbage i 2013 at leve en netavis. Der blev dengang lavet et forslag til projektet, men det blev aldrig ført ud i livet. Det blev kritiseret af flere delegerede.Et andet forslag var stillet af Hans Jørgen Vad fra Aarhus, som lagde op til, at Enhedslisten skulle markere 100 året for Oktoberrevolutionen til efteråret.Det blev nedstemt efter flere kritiske kommentarer.- Jeg vil til en hver tid godt diskutere, hvor galt det kan gå, når man tager magten ved et statskup, opløser det demokratisk valgte parlament, fordi man ikke har flertal og opretter arbejdslejre, hvor millioner dør. Men Enhedslisten skal ikke markere Oktoberrevolutionen, sagde Mikkel Warming fra Sydhavnen.
MEDIER Enhedslisten vil sætte gang i arbejdet med at lave et netmedie, der kan starte op i 2018.
Afrikanske nomader på Nørrebro Det urolige ørkenområde, hvor Mali støder sammen med Algeriet og Niger, er hjemsted for en stærk strøm i moderne afrikansk musik. 

Torsdag: Satire som våben Egypten er et presset land. Det bekæmper befolkningen med satire, og Rasmus Bøgeskov Larsen fortæller herom kl. 19 på Øens Spisested, der serverer arabisk mad.WWW prismen. kk.dk Fredag: Morgenbud med kaffe Du får historier, der fortjener taletid, men som sjældent bryder gennem muren, når denne uges redaktør, Verdens Bedste Nyheder, kl. 8.15 serverer nyheder -og en kop kaffe -på Enigma.WWW enigma.dk Lørdag: Soul, funk og hiphop Vinterjazz afsluttes med fest hos Gaarden og gaden kl. 21. John Berchtold og Tue Track sætter takten. Du svinger på dansegulvet.WWW gaaga.dk Søndag: Fastelavn er mit navn X-Skolen og galleriet Limited Works holder fastelavn for både børn og voksne på Blågårdsgade kl. 12. Slå til tønde, spis boller, og drik varm kakao. De bedste udklædninger kåres.WWW facebook.com Mandag: Gratisbif på Nørrebro Laterna Magika viser romantisk fantasy-fim.Reglerne for bibliotekslicenser forbyder offentliggørelse af titlen. Baseret på beskrivelsen er vores bud: Juan Solanas' ' Upside Down' fra 2012. Den vises i Støberiet på biblioteket kl. 20.WWW kulturn. kk.dk. dk Tirsdag: Words ved aftentide Kbh Læser og Trinitatis Natkirke inviterer forfatter Claus Handberg, spoken word-trioen Råkoldt samt forfatterne Liv Sejrbo Lidegaard og Malte Tellerup, der udgør duoen Zoon, indenfor til gudstjeneste og spoken word kl. 20.WWW trinitatisnatkirke.. dk Onsdag: ' Intet glemt' i Ungeren For ti år siden ryddede politiet Ungdomshuset på Jagtvej 69. Det markeres med en demonstration på Gammeltorv kl. 17.WWW ungdomshuset.dk.
GRATIS GUIDE Det behøver ikke at koste knaster at få en god oplevelse i byen, hvor der også er foredrag, jazzfest og demo.
Erik Norman Svendsen har berettet, at han kom til verden som krigsbarn i 1941. Københavnerdrengen voksede op i Prinsesse Charlottes Gade på Indre Nørrebro. Familien boede »småt og skidt« i baggårdens skyggeside med et offentligt pissoir i gården. Når Erik ikke var i søndagsskole i Simeons Kirke, cyklede han København igennem på kryds og tværs.Hans far var præst, men livet i barndomshjemmet var præget af moderens depressioner.Kristendommen var en væsentlig del af Erik Norman Svendsens ungdom, og i 1968 blev han cand. theol. fra Københavns Universitet.Hans første job som sognepræst fik han ved Skovlunde Kirke i 1973, hvor han arbejdede frem til 1979. Men han havde ud over præstegerningen andre tillidshverv som f. eks.generalsekretær i Kirkefondet. Der var bud efter den flittige præst, og i 1986 blev han sognepræst i Dragør Sogn, provst for Københavns Søndre Provsti og bl. a. formand for Salmebogskommissionen.Ikke mindst det lange kommissionsarbejde med salmer optog Erik Norman Svendsen, et arbejde der i 2002 mundede ud i Den Danske Salmebog. Der var dog voldsom debat om udvalget af salmer, og kritikerne hævdede, at der ikke var tilstrækkeligt mange moderne salmer med. På et tidspunkt truede den ellers blide og smilende Erik Norman Svendsen med at forlade posten som formand for kommissionen.Som biskop måtte Erik Norman Svendsen tage sig af sager, der optog medierne og befolkningen.En af dem, var sagen om irakiske asylansøgere, der besatte Brorsons Kirke og brugte besættelsen til at kræve opholdstilladelse.Det endte med voldsomme konfrontationer mellem politi og irakere, og 17 asylansøgere blev anholdt natten til 13. august 2009.En anden sag, der optog medierne, handlede om sognepræst Lene Matthies fra Christianshavn, der blev anklaget for tyveri fra et skab i sognegården. Erik Norman Svendsen indstillede i 2007 til Kirkeministeriet, at hun blev fyret, men det skete ikke.Kongelig sjælesørger og antikommunistErik Norman Svendsen tilhører ikke den kirkelige højrefløj. Han har været positivt indstillet over for kvindelige præster, homoseksuelles krav om registreret partnerskab, og han har arbejdet ihærdigt for at fremme dialogen mellem religionerne. Samtidig er han ikke undveget opgør om kirken. Da han forlod stillingen som biskop over Københavns Stift i 2009, sagde han i et afskedsinterview i Kristeligt Dagblad, at kirken ikke nødvendigvis ville bevare sin særstatus i samfundet, hvilket fik en voldsom debat til at blusse op, og Søren Krarup, der på det tidspunkt var folketingsmedlem for Dansk Folkeparti, skrev i et indlæg, at det var et forræderi mod folkekirken.Erik Norman Svendsen viede kronprins Frederik og kronprinsesse Mary i Københavns Domkirke 14. maj 2004 og døbte deres søn, prins Christian, 21. januar 2006 i Christiansborg Slotskirke og datteren, prinsesse Isabella, 1. juli 2007, og tvillingerne, prins Vincent og prinsesse Josephine 14. april 2011. Han forestod også vielsen af prins Joachim og Marie Cavallier i Møgeltønder Kirke 24. maj 2008, og 1. marts samme år overtog han hvervet som kongelig konfessionarius - en stilling der betyder, at han var Dronningens personlige sjælesørger og Kongehusets præst.Foruden sine opgaver som præst og biskop har Erik Norman Svendsen også haft tid til litterære arbejder. Han har udgivet bøger om præsten Thomas Kingo og om salmer. I 2010 udgav han sin selvbiografi, »Fra Nørrebro til Nørregade,«, hvori han fortalte om sin livslange kærlighed til hustruen, Margit, om folk fra Nørrebro og om slagsmål med kirkeministre og politikere.Hvad han ikke fortalte om i sin erindringsbog, var hans arbejde mod kommunistisk ind-flydelse i Danmark. Han var blevet politisk vakt af Sovjetunionens invasion i Ungarn i 1956, og gennem Konservativ Ungdom blev han rekrutteret til antikommunistisk virksomhed.Han blev en del af den tidligere modstandsmand Arne Sejrs efterretningsorganisation Frihed og Folkestyre, og var med til at kortlægge danske kommunisters aktiviteter og samle materiale om DKP-medlemmer. I 1962 var han til International Ungdomsfestival i Helsinki, hvor hans opgave var at modvirke kommunistisk infiltration.Hans antikommunistiske aktiviteter sluttede i 1972, men han fortalte først om dem i 2013, hvor han til Jyllands-Posten udtalte: »Jeg hørte en politiker fra Det Konservative Folkeparti tordne mod sovjetregimets fremfærd, og fra den dag stod det lysende klart for mig, at det, der foregik på den anden side af Jerntæppet, var dybt uretfærdigt. Kommunismen var farlig og skulle bekæmpes.«.bbl@berlingske.dk Fakta: MINDER Fra erindringsbogen »Fra Nørrebro til Nørregade«»Trods sygdom havde min mor også stor positiv indflydelse i min barndom. I sine gode perioder læste og sang hun for mig og tog mig med til særlige begivenheder.Da Christian X døde den 20. april 1947, var vi i Christiansborg Slotskirke til Majestætens castrum doloris, ligesom vi stod på Slotspladsen, da statsminister Knud Kristensen som foreskrevet tre gange udråbte Frederik IX som ny konge. Ved andet udråb glemte han dog først at sige »Hans Majestæt«, men skyndte sig selv at rette fortalelsen.Alligevel er det denne fortalelse, alle husker. En lille forsmag på senere medietiders mulighed for at gentage replikker og fortalelser i et væk.«.
Det er forhenværende biskop og tidligere kongelig konfessionarius Erik Norman Svendsen, der tirsdag skal forestå prins Henriks bisættelse. Valget er ikke tilfældigt, for Erik Norman Svendsen har i en årrække været tæt på kongefamilien.
Det var et rigtig godt indlæg i Slyngelstuen om overborgmester Frank Jensen (S) forleden med overskriften ' Franks tomgang'.Den mand er nemlig bedøvende ligeglad med ældre mennesker. Det blev til fulde bekræftet i forbindelse med Frederikssundsvejsprojektet, hvor der blev lavet busbaner, for at busserne kunne køre fem minutter hurtigere fra Nørrebro Station til Husum.Her nedlagde man to vigtige stoppesteder ved Degnemose Allé og Bavnevangen i Brønshøj, hvilket har betydet, at ældre og gangbesværede skal gå 300 meter længere for at kunne besøge lægeklinikkerne, der ligger ved vejkrydset. Der ligger også to supermarkeder ved krydset.Der blev indsamlet 1000 underskrifter i protest mod nedlæggelsen, og to grupper af borgere gik sammen om at få omstødt beslutningen.Den, der var mest kold et vist sted, var Frank Jensen, der som løsning foreslog, at de ældre bare kunne tage en taxi eller bruge Flextra-fik, hvor man kommer til at vente mindst en time i begge ender af bestillingen.Jeg håber, at folk, der bor i Brønshøj og Husum, stemmer ved det kommende kommunalvalg, og at de tænker sig grundigt om, før de sætter deres kryds, for hverken borgmestre eller lokalpolitikere var særligt empatiske i forbindelse denne vanvittige beslutning om at nedlægge disse stoppesteder.Underligt, at man ikke nedlagde endnu flere stoppesteder, for så kunne busserne jo komme endnu hurtigere igennem.Olaf Norup Brønshøj Kirkevej 3 Brønshøj.

"Det skal de fandme ikke slippe godt fra, så må vi gøre det selv." 
Niels Brun Knudsen, stifter og adm. 
De er ofte mellem 18-24 år, risikovillige og ser sig som en del af ' familien'.Det er kammeratskabet, broderskabet eller selve livsstilen, der trækker de unge knægte over på den mørke side af loven og ind i banden LTF - Loyal to Familia.Det fortæller SSP-konsulent Ole Lauridsen.- Man er vokset op sammen, måske gået på samme skole eller stødt på hinanden i området, siger Ole Lauridsen.I SSP-samabejdet er de gået ind i kampen for at stoppe den fascination, som nogle unge knægte på Nørrebro har for bandelivet, der med store biler og dyre ure virker tiltrækkende.I deres arbejde møder de ofte forældre, hvor navnet Loyal to Familia eller LTF ikke ringer en klokke og en uvished om, at der ude foran døren til opgangen står en bande, som sælger hash eller har en pistol i bukselinningen.Det er også de forældre, der tror på, at deres sønner ' bare har hængt ud med vennerne', når de aften efter aften kommer hjem i de sene nattetimer.- Jeg kan være usikker på, hvor meget forældrene faktisk ved, hvad deres børn går og laver, siger Ole Lauridsen.Derfor understreger han også, at det er vigtigt, at man taler med sit barn om den virkelighed, som de befinder sig i, og at man er en aktiv del af deres liv.

Mick Jagger er brite - ikke amerikaner, som han var blevet på kultursektionens side 2 mandag 17.4.Asger Baunsbak-Jensen var medlem af Det Etiske Råd fra 1991 til 1997, men har ikke været formand for rådet, som det fremgik af 85-års portrættet på navnesiderne fredag 14.4.Dansk Socialrådgiverforenings formand, Majbrit Berlau, blev ikke medlem af Enhedslistens hovedbestyrelse i 2004, som det fremgik på navnesiderne i går, men af hovedbestyrelsen hos socialrådgiverne.»I hvilken københavnsk forstad ligger Jægersborg Slot?«, lød et spørgsmål i 2. påskedagskrydsorden 17.4. Det kan besvares meget klart: Ingen. Men indtil slottet blev revet ned i 1761, lå det i den forstad, man skulle gætte.Boligområdet »Guldborgs Have« på Nørrebro i København, som vi omtalte på side 5 i 1. sektion i går, hedder GuldbergsHave.Den spanske golfspiller Sergio Garcias kæreste hedder Angela Akins - ikke »Atkins«, som der stod på sportssiderne tirsdag 11.4. Så kom også det på plads.Vi burde have særlige forudsætninger for at bringe et korrekt billede af journalist Maja Kiener, der bliver 40 i dag - til lykke - eftersom hun er ansat her på bladet. Ikke desto mindre var det en tidligere kollega, Dorte Hansen, vi viste ved omtalen på gårsdagens navnesider. Ups! Politiken korrigerer fejl og misforståelser hurtigst muligt. Henvendelse med angivelse af dato og side bedes rettet til Læsernes Redaktør på mail: fejl. fakta@pol.dk eller på telefon 33 47 23 26 mandag til fredag kl. 10.30-12.30, onsdag dog 12-14.

Både i politiet, i politik og i pensionisttiden er der nærmest ingen ende på de tillidsposter, som Flemming Bay-Jensen har varetaget.Den mest iøjnefaldende af dem kom i 1989, da han blev valgt til borgmester i Esbjerg. Men det er langt fra det eneste sted, hvor Flemming Bay-Jensen har repræsenteret kolleger, borgere og foreninger i løbet af sit liv.Tillidshvervene begyndte i politiet i Aarhus, hvor den udlærte maskinarbejder fra Helsingør og tidligere gadebetjent på Nørrebro kom til i 1965. Et formandskab for de lokale politikolleger blev vekslet til øverste post i Dansk Politiforbund i 1977. Her sad han frem til 1986, da han blev politiinspektør i Esbjerg.I det sydvestjyske tog Flemming Bay-Jensen springet til det politiske liv og Socialdemokraterne, og i første forsøg snuppede han borgmesterkæden.Den beholdt han dog kun i én periode.Masser af posterHan blev pensioneret fra politiet i 1998 efter ophold i Kolding og hos Rigspolitiet, men blev siddende i byrådet i Esbjerg indtil 2003. Sideløbende begyndte en lang række andre poster at fylde hans travle hverdag.Det blev både til bestyrelsespladser i kommunale sammenhænge og mange andre steder: formand for Danske Elværkers Forening, det senere Dansk Energi, landsformand for Spastikerforeningen og med rundt om bordet hos blandt andet Stormrådet, Børnenes Kontor, spillestedet Tobakken og Professionshøjskolen Vest.I de senere år har Flemmng Bay-Jensen stille og roligt trappet ned på tillidsposterne, så der er blevet mere tid til børnebørnene./Ritzau/

PER STIG MØLLERS altomfattende fredsplan for Mellemøsten blev aldrig gennemført. De utaknemmelige diktatorer og krigsherrer i de brune lande havde ikke format til at begribe storheden i vor daværende udenrigsministers tankesæt.MEN HVOR PER måtte give op, marcherer hans afløser mod triumfer i internationalt diplomati. Anders Samuelsen arbejder nemlig via FN, hvis generalforsamling i New York han har besøgt i denne uge.SAMUELSEN har simpelt hen til hensigt at købe sig til fred. Ifølge det danske udenrigsministerium er han verdens bedste udenrigsminister, så planen kan ikke slå fejl.ANDERS HAR MEDBRAGT 8,5 millioner kroner. Han har regnet ud, at det skulle være nok til at standse de krigsgale hertuger i Libanon, Jordan og Irak. Som gammel kommunalpolitiker i Horsens kender han værdien af lokal indsats. I Jordan og Libanon vil han træne borgmestre i at oprette forebyggelsesnetværk.Dermed får ungdommen sunde interesser i stedet for at rende og skyde på hinanden.I IRAK SKAL myndighederne på kurser i at opspore kilder til terrorfinansiering. Samtidig skal de lære at imødegå Islamisk Stats løgnehistorier i befriede områder.ALT DETTE køber Anders for bare 8,5 mio. kr. Ikke mærkeligt, at den effektive mand har fået lov at holde tale ved hele to møder. ' Den store verden er vild med mig', skriver han i en e-mail til Udenrigsministeriet, som ukendte kræfter har lækket.HER HJEMME PØNSER Københavns politi på at bede Anders om også at skabe fred på Nørrebro i København, hvis den store verden vil slippe grebet i ham et par dage.

Velkommen til en lækker middag, hvor den står på en toretters fiskemenu og efterfølgende kaffe og kage. Og ikke mindst velkommen til at synge med på ' Fiskerpigens sang' og andre folkelige sange i den genre samt et udvalg af røde sange, valgt til aftenen af Lene og Per, som spiller for til fællessangen.Sådan lyder det fra Kommunistisk Parti afdeling Syd i København, som torsdag den 31. august indbyder til fiskemiddag og fællessang.Middag og sang foregår i lokalet hos dagbladet Arbejderen, Hillerødgade 30A på Nørrebro i København.Middagen serveres klokken 18: 30, og tre timer senere ringes der til sidste omgang.Det koster 100 kroner at deltage.Hvis pengene er små, smider man bare en 50' er.Indtægten går ubeskåret til Arbejderen, idet kokke og værter Helle Bruun og Sven-Erik Simonsen lægger fiskene til. Inge Søborg, som det forlyder, at DR ikke tør invitere med i programmet Den Store Bagedyst, kommer med kagen til kaffen.Tag gerne en skilling med til drikkevarer og lodder i aftenens lille lotteri.Og tag naboer, arbejdskammerater familie og venner med til en god aften til støtte for en god avis, slutter invitationen fra arrangørerne.Tilmelding med en mail til: se@arbejderen.dk eller ring/ sms til 60692252.Hillerødgade 30 a, 1. sal, København torsdag den 31. august klokken 18: 30.
STØT ARBEJDEREN Torsdag den 31. august klokken 18: 30 serveres der en to-retters fiskemenu. Og bagefter er der dømt sangaften med Fiskerpigens sang og Røde Wilfred på repertoiret.
4. august: Kort efter midnat bliver en 19-årig mand skudt i benet i Mimersgade på Nørrebro. Offeret var en tilfældig mand, der intet har at gøre med bandekonflikten.4. august: En 17-årig dreng bliver det tilfældige offer, da to mænd på knallert skyder ham i foden i Tingbjerg.4. august: Der bliver kort før klokken 13 affyret skud mellem to biler på Rovsingsgade i København. En bliver ramt. Politiet mener, at der er tale om ' en bytter'.2. august: En 24-årig mand bliver ramt i ballen, da to mænd på en knallert åbner ild i krydset mellem Tomsgårdsvej-Tuborgvej og Frederiksborgvej.1. august: To mænd på knallert affyrer flere skud på Nørrebrogade. En mand bliver ramt i den ene balle.28. juli: Flere skud bliver affyret i Mjølnerparken. Ingen personer bliver ramt.25. juli: En 26-årig mand bliver ramt af to skud i benet på Rovsingsgade, da mand affyrer otte-ti skud.Kort efter bliver to mænd anholdt.14. juli: Der er et skyderi i Mimersgade. Politiet finder efterfølgende afskudte hylstre.16. juni: Ukendte personer affyrer skud fra en knallert på Frederiksborgvej. To af skuddene rammer ruder i en kiosk og i en lejlighed.Ingen bliver ramt.13. juni: På Gadelandet i Husum kommer to personer på en knallert kørende forbi en gruppe personer om eftermiddagen.Den ene affyrer mindst 12 skud mod gruppen.13. juni: Der bliver skudt på Bogtrykkervej i Nordvestkvarteret nær Tagensbo Skole natten til 13. juni. Politiet finder flere patronhylstre, men ingen gerningsmænd eller nogen ramte.

Kære Københavns Politi.Som beboer på Blågårds Plads er jeg meget glad for at se jer være så massivt til stede i området. Jeg har boet på pladsen igennem 20 år, og jeg har børn, der er vokset op her.Igennem de seneste seks måneder har jeg set pladsen blive invaderet af sortklædte unge mænd af pakistansk, mellemøstlig og nordafrikansk herkomst.Hvis man kigger på deres trøjer, kasketter og tatoveringer, er man ikke i tvivl om, at disse unge mennesker tilhører grupperingen Loyal To Familia (LTF).I de år, hvor jeg har boet på Blågårds Plads, har der selvfølgelig altid været problemer med bander. Det har bare aldrig været så synligt og så slemt som nu.På trods af bandefolkenes adfærd bliver politiet ved med at dukke op, og det virker, som om der i de seneste uger er blevet færre bandemedlemmer, der opholder sig på pladsen.Derfor vil jeg takke politiet for deres arbejde - og samtidig bede dem om at blive ved. Visiter bandemedlemmerne, bortvis dem, anhold dem, og få dem, der ikke kan forstå det, og som ikke er danske statsborgere, udvist fra landet.Så kan det være, at der igen kan blive fred og ro i vores hovedstad.Jesper Møgeltoft Nørrebro.

Kunst: Når den danske kunstnergruppe Superflex kaster sig ud i noget nyt, så kigger kunstinteresserede i udlandet ofte med over skulderen. Superflex har oversvømmet en McDonald's med vand. De har lavet kopier af toiletterne, der bruges af FN's sikkerhedsråds-medlemmer, så folk kan prøve at "dele" toilet med magten. Og de har tegnet den ambitiøse urbanpark "Superkilen" på Nørrebro i København.Nu er gruppen klar med et nyt projekt, der sætter fokus på fremtiden og mekanisk arbejdskraft.Stationsrummet ved Vallensbæk Station på Sjælland skal huse et video-og installationsværk kaldet "Den Grønne Ø i Det Røde Hav", der fortæller en fiktiv historie om robotters rettigheder.Vallensbæk Station bliver således ramme for kunst, der skal fordre spørgsmål om kunstig intelligens og fremtidens arbejdsforhold.Projektet er aktuelt i den forstand, at den tidligere Microsoft-chef Bill Gates og den forhenværende græske finansminister Yanis Varoufakis i 2017 har åbnet en debat om, hvorvidt robotarbejde bør være skattepligtigt - fordi store mængder af job i fremtiden vil overgå fra mennesker til robotter. Og i Europa-Parlamentet bliver der arbejdet på at etablere klare love og rettigheder for robotter.Udstillingen åbner den 7. september og kan ses helt til den 10. november.Superflex udstiller i samme periode værker på museet Tate Modern i London. /rp

Peter Garde fejllæser min kronik, når han i Kristeligt Dagblad den 29. juni siger, at jeg hævder, at læger har " ubegrænset tavshedspligt".Det hævder jeg ikke, og det skriver jeg ikke i kronikken.Mit ærinde med eksemplet med tyven var alene at illustrere, hvorfor tavshedspligten i udgangspunktet er så vigtig. Vigtigheden understreges af, at der skal meget til at bryde den. Det kræver, som Garde siger, en afvejning.Det kræver også en dommerkendelse.I eksemplet med tyveri fra Det Kongelige Bibliotek faldt afvejningen (og retsafgørelsen) ud som beskrevet, og begrundelsen var, at man anså de stjålne bøger for at være et nationalt klenodie.Andre nu klassiske eksempler har været genstand for indgående drøftelser i Lægeforeningens Etiske Udvalg.Det er urolighederne på Nørrebro og i Odense i henholdsvis 1993 og 1995. I begge tilfælde fik politiet via dommerkendelser adgang til oplysninger om de patienter, der var blevet behandlet og indlagt for skader. Lægerne kærede afgørelserne, men fik i sidste ende ikke medhold.At tavshedspligten har undtagelser er en vigtig pointe, og selv præsters tavshedspligt er ikke absolut for eksempel i tilfælde af overgreb mod børn. Denne relativitet var ikke kronikkens primære anliggende, og jeg undlod en nærmere omtale af det inden for kronikkens begrænsede omfang. Men så er det jo godt, at læserbrevet giver mulighed for en uddybning.
kort sagt.
Aftalen med Aarhus Teater har ikke mindst haft betydning for rekrutteringen af nye talenter. Men der skal mere til for at sikre dansk dramatiks overlevelse på længere sigt, mener næstformand i Danske Dramatikere, Jesper Bræstrup Karlsen.»Vi efterlyser ressourcer til at lave længere forløb, så man får udviklet den dramatik, der mangler lige nu, især på de store teatre. På de mindre teatre, især på børneteatrene, går det faktisk forrygende,« siger han.»Men som teatrenes økonomi er i dag, er der ikke råd til at have de lange sigtelinjer, hvor man også tør satse på manuskripter, der kun måske kan blive til noget. Eller som skal have en ekstra bearbejdning sammen med instruktøren for at blive rigtig godt teater.« Han efterlyser en støtteordning, der belønner de teatre, der tør satse på ny dramatik, også på de store scener.»Vi står i dag - med få undtagelser - med en generation af dramatikere, der aldrig har været spillet på en stor scene. Og det er altså et helt andet håndværk end at spille på et lille teater,« siger han. »Rigtig mange teaterdramatiskere går i øjeblikket over til film og TV. Vi kommer til at mangle den knowhow, der skal sikre, at vi fremover kan skabe de store klassikere.« Derfor er det også vigtigt at få den nye dramatik ud af den »ghetto«, hvor den primært opleves som små, eksperimenterende forestillinger, mener han.»En stor dansk samtidskomedie til Nørrebro Teater kan være lige så vigtig som noget eksperimenterende på et mindre teater.«.tmp@berlingske.dk 

Nu på fredag klokken 17 i Solidaritetshuset, Griffenfeldsgade 41 på Nørrebro i København, kan du komme til et arrangement, der ser tilbage på 15 års boykot Israel-kampagne.Nyd palæstinensiske lækkerier og øl til solidaritetspriser, mens du hører aktivister fortæller historier.Jan Mathisen viser lysbilleder fra sine mange rejser til Palæstina og dokumenterer palæstinensernes liv under israelsk besættelse og apartheid. Han påviser, hvordan undertrykkelsen bliver værre år for år. Jan Mathisen er afdelingssekretær i 3F København og med i 3F Palæstina Netværket.Boykot Israel Kampagnen startede i 2002 - på den dag i april, hvor det danske herrelandshold i fodbold spillede imod det israelske landshold i Parken i København. Under kampen løb en boykot Israel-aktivist iklædt den orange Boykot Israel-T-shirt midt ind på plænen i Parken - et billede, som gik verden rundt.Siden da har Boykot Israel markeret sig med regelmæssige supermarkedsaktioner over hele København - hvor aktivister med det orange Boykot Israel-banner foran supermarkederne opfordrer kunderne til at boykotte israelske varer.Boykot Israel har demonstreret ved dusinvis af kulturelle, sportslige og akademiske arrangementer, hvor den israelske stat var repræsenteret.Boykot Israel er aktiv i internationale kampagner mod blandt andet det israelske våbenfirma Elbit Systems, Dødehavskosmetik som Ahava, G4S, Sodastream og HP - og disse kampagner fortsætter.Boykot Israel økonomisk, diplomatisk, sportsligt, akademisk og kulturelt, opfordrer arrangøren, Boykot Israel Kampagnen.griffenfeldsgade 41, København fredag den 7. april klokken 17 - 19.
Jan Mathisen viser lysbilleder og fortæller om palæstinensernes liv under besættelse og apartheid. Hør aktivister fortælle historier fra 15 års kampagne.
Mange kender Maria Carelse fra musiklivet, men hendes karriere tog for nylig en anden drejning. Efter knap fire årtier i tonernes tjeneste, bl. a. som koordinator på Copenhagen Jazz Festival og som formand for genreorganisationen World Music Denmark, er hun i dag HRmedarbejder i "DIT: KBH".Det er sammenslutningen af en række kulturhuse i Københavns Kommune.Carelse har arbejdsbase i Huset i Magstræde og er på den måde stadig tæt på livemusikken i fysisk forstand.Skridtet ind i musiklivet tog hun, da hun var i 20' erne. Hun købte en tenorsaxofon og arbejdede på Den Rytmiske Aftenskole på Vesterbro. Sin musikpolitiske løbebane indledte Carelse som bestyrelsesmedlem i den nu hedengangne forening af amatørmusikere, Fajabefa.Senere blev hun uddannet folkeskolelærer og en tid var hun ansat som pædagogisk konsulent på Rytmisk Center i København med 120 lærere og 1.200 elever.Herpå gik hendes musikalske rejse til Copenhagen Jazz Festival, hvor hun blev en af kernekoordinatorerne bag begivenheden. Carelse modtog de store, internationale jazzstjerner i Københavns Lufthavn og fik dem indkvarteret på hovedstadens hoteller. Tilmed tog hun sig af praktiske opgaver - som at skaffe de rette instrumenter til musikerne og løse de spontane udfordringer, der opstår under festivaler af denne kaliber.Med rette fik hun tilnavnet "Jazzfestivalens blæksprutte bag scenen".Hun var medstifter af verdensmusikspillestedet Global på Nørrebro og var i 10 år meget aktiv som næstformand i bestyrelsen.Sin egen musik plejer hun som tenorsaxofonist i det fem mand store salsaorkester Los Cubraz, hvor gemalen Niels Prins spiller kontrabas.Maria Carelse, HR-medarbejder og musiker, København.navne@jp.dk 

Jeg bor i Københavns Nordvestkvarter.Her har jeg boet i en årrække til stor glæde. De seneste måneder har jeg dog sammen med det meste af Nørrebro og Nordvest oplevet, hvordan afstumpede bander har taget vores bydel som gidsel.43 skyderier, 3 dræbte og den konstante lyd af politisirener, helikopter og summende overvågningsfly. Politiet har tydeligvis forstærket sin tilstedeværelse markant, mens regeringen, anført af sheriffen fra Viborg, Søren Pape Poulsen, har lovet bulder og brag, hvis ikke banderne snart stopper. Men det er intet at sammenligne med forargelsen og vreden, som ramte, da det forleden blev offentligt kendt, at en gruppe af fædre på Nørrebro havde forhandlet en midlertidig ' våbenhvile' på plads imellem de to stridende parter (LTF og Mjølnerparken).Det har givet anledning til ukritisk videregivelse af fuldstændig udokumenterede påstande og alternativ fakta. Så lad os prøve at få lidt styr på vrøvlet: PÅSTAND 1: »Det er fædrene til bandemedlemmerne, som har forhandlet aftalen på plads«. Det er ganske enkelt ikke korrekt.Gruppen af fædre, som har taget initiativ til at forhandle aftalen på plads, består primært af forældre, som ikke har børn, der er bandemedlemmer, men som blot er bekymrede for deres bydel og frygter, at de selv eller deres børn bliver ofre for den næste vildfarne kugle.PÅSTAND 2: »Fædregruppen ved, hvem gerningsmændene til drabene er, og dækker over dem«. Det er ikke alene forkert, men også en dybt stødende påstand, som der ikke er frembragt den mindste dokumentation for. Fædrene har siddet med de ledende medlemmer fra begge sider af den verserende konflikt, men det betyder ikke, at de har kendskab til, hvem der har begået drabene.Hvorfor i alverden skulle banderne lige pludselig stikke gerningsmændene bag de forbrydelser? PÅSTAND 3: »Fædregruppen har været med til at fordele hashmarkedet«. En af de mere absurde udtalelser er (ikke overraskende) blevet fremsat af den konservative Naser Khader, som udtalte: »Vi kender ikke aftalens indhold. Er det f. eks. hashmarkedet, der bliver fordelt på en anden måde?« (Berlingske, 14.11. 2017).Endnu en gang et eksempel på en påstand fuldstændig trukket op af hatten uden skyggen af dokumentation.Aftalen er en fire uger lang våbenhvile, som forhåbentlig kan munde ud i, at begge sider stopper med at skyde løs på de københavnske gader og stræder.PÅSTAND 4: »Det er problematisk, at aftalen blev indgået i en moské«. Det er fra flere sider blevet problematiseret, at aftalen blev indgået i en moske, da det er blevet læst som et tydeligt tegn på parallelsamfund, integrationsproblemer, særlige muslimske regler etc.Men hvad er problemet? Moskeer har til alle tider været religiøse, kulturelle og sociale omdrejningspunkter for deres lokalområde og er typisk et neutralt rum, hvor man kan mødes uagtet uenigheder og konflikter.Jeg er grundlæggende hamrende ligeglad med, om de mødes i en moské, synagoge eller på et værtshus, hvis det bare betyder, at de stopper med at skyde på hinanden.PÅSTAND 5: »Hvorfor har fædregruppen ikke stoppet banderne tidligere?«. Den pågældende gruppe af fædre har været i dialog med banderne i næsten tre måneder, hvor de har forsøgt at gyde olie på vandene, men desværre uden held.Det har altså ikke været manglende lyst eller vilje fra deres side af, men banderne, som ikke var villige før nu.Debatten oven på våbenhvilen er et fremragende eksempel på, hvordan ethvert initiativ, som har et muslimsk skær, per definition skal vendes til noget negativt.I årevis har vi været efter det muslimske civilsamfund for deres manglende involvering, og når en gruppe fædre så tager initiativ til at få stoppet skyderierne, så insisterer vi på, at de må have skjulte motiver og intentioner. Damned if you do and damned if you don't.DER ER TALE OM en gruppe af fædre, som er bekymret på vegne af deres lokalmiljø, og som derfor har brugt sig selv til at sætte en foreløbig stopper for skyderierne.Hvordan det nogensinde kan vendes til noget negativt, overgår min fantasi.I 1997 indgik Hells Angels og Bandidos en fredsaftale efter den famøse rockerkrig.Aftalen blev indgået med forsvarsadvokaten Thorkild Høyer som mægler, og forargelsen var ikke tilnærmelsesvis så stor, som da en gruppe af fædre på Nørrebro i 2017 blev trætte af skyderier på deres gader.Ja, de her bandemedlemmer er et produkt af en generation af forældre, hvoraf mange fuldstændig har fejlet i deres opdragelse.Men der er forhåbentligt ingen, som bilder sig ind, at våbenhvilen kommer til at løse de strukturelle udfordringer med bander/rockere, hashmarkeder og ghettoer? I FØRSTE OMGANGmå opgaven være at stoppe skyderierne i de københavnske gader, og så kan vi tage debatten om, hvordan vi får løst bande-og rockerproblemerne bagefter.Der skal ikke herske tvivl om, at det selvfølgelig er at foretrække, at politiet sætter en stopper for konflikten ved at anholde og konstant stresse banderne.Men hvis alternativet er, at de fortsætter med at skyde efter hinanden på åben gade, så siger jeg ja tak til en foreløbig våbenhvile.Det er meget let at sidde i sit elfenbenstårn inde på Christiansborg eller i en fin lejlighed på Frederiksberg og belære os borgere på Nørrebro og i Nordvest om højt besungne principper, mens vi ikke tør sende vores børn ud på gaden af frygt for, at de bliver ramt af den næste kugle.
BANDEKRIG I årevis har man efterlyst det muslimske civilsamfunds handlen. Nu handler fædrene, og så er det også forkert.
De seneste dage har man i diverse medier, bl. a. i Berlingske, set reportager vedrørende bandeproblemer i Sigynsgade på Nørrebro i København. Lokale borgere føler sig utrygge og ønsker hjælp fra politiet til at gøre området sikkert igen.Kunne vi for engangs skyld dog ikke bare fokusere på roden til problemerne? Vi skal konstant høre på skræmmekampagner om bandernes indtog i området, men ærligt talt: Efter at have boet et stenkast fra Sigynsgade i fire år har jeg aldrig følt mig truet. Det er sandt, at visse lømler render rundt og opfører sig uciviliseret, og jo, det er et problem, men mediernes dækning får den resterende del af Danmark til at tro, at der er daglige skyderier i gaden. Det er ganske enkelt ikke sandt.I stedet for at næres af frygten, bør der snart ses et oprør mod denne usunde og usande form for fokus på sensationelle bandehistorier. Disse er ude af trit med virkeligheden og gør intet ved de reelle problemer. Hvor kunne det dog være befriende, hvis vi kunne fokusere på årsagerne til, at unge i dette lokalsamfund lokkes til bandemiljøets prospekter om let tilegnelse af penge og foregiven prestige.Hvor kunne det være rart, hvis disse unge fik en reel chance i dette samfund, således at de ikke skulle søge den respekt, de kunne have fået fra deres omgivende samfund, hos apatiske bøller. Det nuværende fokus fra medier og politikere gør kun splittelsen tydeligere, hvilket blot underbygger bandemiljøets muligheder for at rekruttere fortabte unge. SØREN BOSERUP LAURITSEN, SLANGERUPGADE, 2200 KØBENHAVN N.

Torsdag: The Moth StoryslamPolitikens boghal kopierer tv-serien ' Girls' og inviterer til open-mic-historie-fortællingskonkurrence kl. 18. Aftenens tema er ' afsked'.WWW politikensforlag.dk.Fredag: Sæt lys på vindmøllerTag ud på Murmanskgade 3 i Nordhavn kl. 19, og prøv at styre en lysmixer, og lav et show på vindmøller, der står 1 kilometer ude i havnen.WWW facebook.com.Lørdag: Chill og musik på bølgenTag hul på udendørssæsonen klokken 13 på Kalvebod Bølge, hvor der er koncert med Malte og Jærv og servering af gratis pakistansk mad.WWW facebook.com.Søndag: VR under CPH: DOXSøndag er sidste dag, hvis du vil prøve VR-briller og fem interaktive værker på Charlottenborg. Det er muligt 11-14.WWW cphdox.dk.Mandag: John Carpenter-film på NørrebroSe den romantiske scifi-film ' Starman' i biblioteket på andensalen i Støberiet på Blågårds Plads. Film-, litteratur-og tegneserieekspert Dennis Rosenfeld introducerer. Det er kl. 20.WWW kulturn. kk.dk.Tirsdag: Sen dans på biblioteketOplev teatergruppen X-AKT's anti-utopiske danseforestilling, der tager en svingom med tidens samfundstendenser på Hovedbiblioteket kl. 21.30. Tilmelding via f06u@kff. kk.dk WWW bibliotek. kk.dk.Onsdag: The Manson SistersI Mikkel Bryggers Gade 11, st. th. optræder dragperformancegruppen hos My Fair Ladies.WWW facebook.com.
Stil dig op, og beret om en særlig afsked, slap af, lyt og spis på havnen eller test virtual reality på CPH: DOX. gratis guide.
Det gør mig trist, at der er områder, hvor jeg ikke kan færdes i mit eget land.« Sådan lyder ordene fra udlændinge-og integrationsminister Inger Støjberg (V) i dagens store interview i Berlingske. Her fortæller ministeren om, hvordan hun bliver beskyttet af livvagter fra Politiets Efterretningstjeneste 24 timer i døgnet, og hun beretter om områder - bl. a.Nørrebro - som er lukket land for hende, medmindre hun ønsker at udløse tilråb, chikane og det, som er værre.I interviewet fortæller hun om det mest ydmygende, hun kender til - nemlig når hun og livvagterne fra PET er tvunget til at benytte en bagudgang for at komme væk fra et arrangement uden tumult.»Følelsesmæssigt bliver jeg mest påvirket, når vi må tage en bagudgang.Det synes jeg er et nederlag () det gør mig mere end noget andet trist,« fortæller ministeren.Det er Berlingske, som har presset på for at få interviewet med Støjberg i stand.Hun ønskede først ikke at stille op, for hun vil ikke fremstå som en politiker, der klager over sin tilværelse. Hun endte med at sige ja, fordi hun indså, at det er vigtigt, at der kastes mere lys over, hvordan chikane, dødstrusler og et liv under konstant beskyttelse er blevet en del af virkeligheden herhjemme.Forleden bragte Kristeligt Dagblad et interview med det konservative folketingsmedlem Naser Khader, som fortalte, hvordan han er tvunget til at leve i et åbent fængsel.Da han for tre år siden flyttede til en lejlighed, blev et værelse indrettet som flugt-og beskyttelsesrum med skudsikre vægge og døre, så han kunne komme i sikkerhed, hvis nogen brød ind for at angribe ham. Da PET fortalte om rummet, spurgte Naser Khaders dengang tiårige søn: »Men hvad skal jeg så gøre, hvis min far løber derind alene og lukker døren, inden jeg når med. Skal jeg så løbe ud på altanen?« Over for Kristeligt Dagblad lagde Naser Khader ikke skjul på, at det smertede ham, at sønnen overhovedet skulle tænke den slags tanker. Khader forsøgte at berolige sin dreng ved at sige, at han aldrig nogensinde ville efterlade sin søn alene.Eksemplet viser, hvordan trusler ikke kun rammer den enkelte politiker, men også skaber frygt og bekymring langt ind i familien og omgangskredsen. Det er karakteristisk for interviewet med Inger Støjberg, at hun også fortæller, at hun nødigt vil gå sammen med børn, fordi de kan blive bange for, hvad de oplever, når de er i selskab med ministeren.Heldigvis er det et begrænset antal mennesker, som er tvunget til at leve under beskyttelse. Men udviklingen er foruroligende, og det er tydeligt, at visse mønstre går igen. Det er bl. a. åbenbart, at flere af de mennesker, som må leve med livvagter og særlige sikkerhedsforanstaltninger, har engageret sig i udlændinge-og værdidebatten.Tidligere integrationsminister Rikke Hvilshøj fra Venstre blev udsat for et brandattentat mod familiens hjem og kom derefter under PET-beskyttelse. Folketingets formand, Pia Kjærsgaard, er i en lang årrække blevet beskyttet af livvagter og har ud over utallige trusler oplevet at være jaget vildt på Nørrebro.Tegneren Kurt Westergaard, historikeren Lars Hedegaard og journalisten Flemming Rose har alle oplevet, hvordan kritik af islamismen har fået voldsomme konsekvenser for deres tilværelse i form af dødstrusler og attentatforsøg.Senest blev lederen af Nye Borgerlige, Pernille Vermund, passet op af aggressive folk på Nørrebro, ligesom hun i efteråret måtte eskorteres væk af politiet, da aktivister ville ødelægge et arrangement på Toga Vinstue, som har en lang og festlig tradition for at invitere politikere til at optræde som gæstebartendere.Det er sjældent, at der tales højt om trusselsbilledet, men det står klart, at en del af truslerne, chikanen og volden udspringer fra islamistiske miljøer. I lighed med andre europæiske lande har Danmark fået indvandrermiljøer, der står for en ekstrem fortolkning af islam, inviterer hadprædikanter til deres moskeer, ønsker et samfund baseret på religiøse dogmer og i yderste konsekvens er klar til at bruge vold, hvis deres verdensbillede udfordres. I lighed med andre europæiske lande har vi i Danmark også set unge islamister, der aktivt har søgt om at blive optaget i den barbariske terrororganisation IS, ligesom vi har oplevet, hvordan unge fra bandemiljøet på kort tid er blevet radikaliseret og parate til at begå terror.A ndre trusler kommer fra den yderste venstrefløj, hvor nogle grupper er klar til at gå langt for at bekæmpe deres politiske modstandere.Tidligere statsminister Anders Fogh Rasmussen var aldrig i fare, da han blev udsat for angrebet med maling midt på Christiansborg, men det var ikke tilfældigt, at aktivisterne kendte Pernille Rosenkrantz-Theil, som dengang var en af Enhedslistens førende politikere. Det var autonome fra den yderste venstrefløj, som forfulgte Pia Kjærsgaard på Nørrebro, og det var autonome, der ville storme Toga, som havde inviteret Pernille Vermund på besøg.Det har også primært været aktivister fra venstrefløjen, der har arrangeret voldelige moddemonstrationer, når en lille flok har ønsket at protestere mod indvandring og demonstrere mod islamisering af det danske samfund i København.Selv om der stadig er en tendens til, at nogle mener, at f. eks. Støjberg, Khader og Kjærsgaard selv er ude om truslerne, synes stadigt flere politikere på Christians borg at forstå, at det virkelige problem findes hos de grupper, der er klar til at true, chikanere og begå vold i forsøget på at sætte deres modstandere ud af spillet.Der synes også på venstrefløjen at være sat gang i en opvågnen til virkelighedens verden. Flere er ved at indse, at venstrefløjen til tider har haft så travlt med at slå ring om flygtninge og immigranter og kæmpe for fremkomsten af et multikulturelt samfund, at man har lukket øjnene for problemerne i de mest ortodokse indvandrermiljøer.Alt for ofte er man veget tilbage fra at udfordre en dybt reaktionær fortolkning af islam og sætte ind over for grupper, hvor social kontrol og kvindeundertrykkelse er udbredt, og hvor de mest yderligtgående ikke viger tilbage fra at true og i nogle situationer angribe deres modstandere.Man kan være enig eller uenig med Inger Støjberg, Naser Khader og Pia Kjærsgaard, men som det fremgår af dagens interview, har de betalt en ekstrem pris for at engagere sig og kæmpe for deres holdninger.Thomas Larsen er Berlingskes politiske kommentator.
ANALYSE.
Nytårsklokkernes bimlen indvarslede et 2018, som forhåbentlig bliver et af de mere fremgangsrige for bygge-og anlægsbranchen.Finansloven for 2018 betød en permanent boligjobordning, hvilket giver håb i ikke mindst de mindre bygge-og anlægsvirksomheder, og for anlægsvirksomhederne er der udsigt til flere anlægsopgaver efter en række store anlægsprojekter nu bliver sat i gang.Licitationen -Byggeriets Dagblad kan til oktober fejre sit 110 års jubilæum, og i dag flytter vi i nye lokaler på Nørrebro i København.Herfra vil vi fortsætte den tætte dækning af bygge-og anlægsbranchen.For 2018 rummer unægtelig også flere ubekendte.Bygge-og anlægsvirksomhederne kan se frem til endnu et år, hvor mængden af arbejdskraft ikke er optimal. Flere steder skal der bruges udenlandsk arbejdskraft for at få ordrerne til at hænge sammen. Og et nyt bygningsreglement og et revideret AB-system kræver omstillinger i virksomhederne.Samtidig er der langt fra unge nok, som vælger at tage en erhvervsuddannelse til at klare fremtidens behov. Det gør desuden heller ikke situationen nemmere, at landets erhvervsskoler skal spare to procent om året gennem det særlige omprioriteringsbidrag.Det skaber en begrundet frygt for, at kvaliteten af uddannelserne går ned, og det har virksomhederne ikke brug for.Derfor er det også en stor fejl, at sparekravet bliver fastholdt, og det harmonerer ikke med 2020-målet om, at 25 procent af en ungdomsårgang skal have en erhvervsuddannelse.
Leder.
Under overskriften "Politikere må tåle mere og hårdere kritik" i JP 2/ 9 skriver Jacob Mchangama om, hvor vigtigt det er, at politikere skal kunne finde sig i mere og mere.Han bruger mig som eksempel, fordi politiet har tiltalt en mand for blandt andet at kalde mig for "bøsse" og "svin" på Facebook.Artiklen om sagen har han fra BT, og han glemmer behændigt at nævne sagens rette sammenhæng.En mand med udenlandsk baggrund sender adskillige hadefulde beskeder med ukvemsord til min indbakke og slutter af med følgende sætning: »Jeg ville nyde at møde dig på Nørrebro en dag.« Det sidste er en klokkeklar trussel, som Mchangama slet ikke nævner.Det er fint nok, at han selv gerne vil have alverdens hadebreve i sin postkasse, men derfor er det ikke alle, der har det på samme måde.Det er meget ubehageligt både at blive truet og kaldt skældsord, fordi man er folkevalgt.Mchangamas forsøg på at bagatellisere problemet med trusler og forhånelser i den offentlige debat, ser jeg som en direkte udløber fra hans tid som i det stærkt højreorienterede Cepos, hvor han gjorde alt for, at staten skulle spille en så lille rolle som muligt, og at ytringsfriheden skulle være total, så man helt ustraffet kunne slynge om sig med trusler og håne andre mennesker. Det er selvfølgelig et let synspunkt at have, når man ikke er politiker og derfor slipper for den slags ubehageligheder.

Det er ganske pudsigt, at netop Berlingske lægger spalteplads til to vrede indlæg fra læsere i Dragør og Frederikssund, der i lang tid ikke har modtaget deres lokale avis.Selv kan jeg tilføje Lokalavisen Frederiksberg, som jeg ikke har set i næsten et halvt år. Men jeg tror, at læserne retter bager for smed, når de bebrejder postvæsenet den manglende avis. Min avis meldte i hvert fald (post) hus forbi, da jeg klagede, eftersom de var blevet solgt til en ny ejer med en anden distributør. Det er altså Berlingskes skyld alt sammen, for det er Berlingske Media, der har solgt lokalaviserne til en udgiver, der foretrækker en billigere distributør, som stiller avisbundterne på aftalte steder, hvor de så skal afhentes af omdelere, som gerne modtager hyren, men af og til »glemmer« aviserne, som så ligger udsat for vejr og vind, indtil en behjertet vicevært distribuerer dem hen i en affaldscontainer. Disse stakke har jeg selv observeret såvel på Frederiksberg som på Nørrebro.Men det er nok mest distributørens skyld, for når man, som jeg har set, benytter en arbejdskraft, der består af småbørn og folk, der måske ikke har det store kendskab til dansk arbejdsmoral, bør man have en ekstra forpligtelse til at kontrollere arbejdets kvalitet, og det glipper åbenbart en del. Det er trist for os, der gerne vil følge med i, hvad kommunalpolitikerne nu har fundet på, og katastrofalt for de erhvervsdrivende, der gerne skulle have valuta for deres dyre annoncer.B. BUNE SMITH, HARSDORFFSVEJ 3A, 1874 FREDERIKSBERG.

Musiker, biolog, skuespiller og forsker.Johan Olsen er en alsidig mand med mange jern i ilden og nu også forfatter - aktuel med »Bogen om verden«, der introducerer børn og andre nysgerrige til naturvidenskabens verden.Ud over et enkelt smut til Lyngby i opvæksten er Johan Olsen godt og grundigt københavner.»Jeg kan ikke se mig selv bo andre steder.Jeg er vokset sammen med byen,« siger han I dag bor han på Vesterbro, når han da ikke lige turnerer Danmark rundt som forsanger i bandet Magtens Korridorer.Hvad laver du for tiden?»Jeg er på det sidste af Magtens Korridorers sommerturné. Nu skal vi i studiet og lave lidt musik, før efterårsturneen går i gang.Jeg arbejder også på laboratoriet med forskellige projekter, hvoraf et giver mig en del grå hår i hovedet, samtidig med at det er sjovt at prøve at få til at lykkes«. »Jeg skal spille lidt koncerter med Pligten Kalder til oktober, blandt andet på Kammerateriet i Svendborg. Jeg skal spille verdensmesterskab i havekroket, holde foredrag på en folkeskole på Amager og høre Sonja Hald på Viften i Rødovre 29. september«.Hvilken bydel har du det tætteste forhold til?»Jeg føler mig hjemme både på Vesterbro og på Nørrebro. Jeg boede ca. 20 år på Nørrebro, så selv om jeg flyttede til Vesterbro for en del år siden, har jeg stadig et tæt forhold til Nørrebro. Det, Vesterbro mangler, har Nørrebro - og omvendt«.Hvad er det bedste ved København?»Dens offentlige rum. Demokratiet og sammenholdet, både i lokalområderne og nationalt, er afhængigt af, at mennesker fra forskellige subkulturer og samfundslag mødes. Bare se hinanden, kende til hinandens konkrete eksistens. Det kan København, og det skyldes dens pladser, parker og åndehuller. Der er mange af dem, fra Nordvest til Islands Brygge, fra Østerbro til Sydhavnen. Det er der ikke mange andre byer, der kan hamle op med«.Hvad er det værste?»Februar, politikere, der vil ødelægge Amager Fælled med en motorvej, havnefronten skæmmet af rædselsfulde erhvervsbygninger og ødelæggelsen af Carlsberg Byen«.Hvilke steder kan du anbefale at gå ud?»Når man skal ' ud' i København, vil jeg anbefale, at man begynder tidligt med en frokost et sted. Man kunne gå på Ñ i Blågårdsgade for eksempel. Virkelig hyggelig, lækker veganercafé. Bagefter tager man en kaffe i hånden og spadserer gennem Assistens Kirkegård, zigzag ad små stier, ender på Jagtvej, hvor man køber en pils hver i en kiosk.Så går man langs den grønne sti, ad Buen over Ågade hen til Landbohøjskolens Have, hvor man går en tur og finder et sted at sidde.Her drikkes de medbragte øl langsomt. Så går man op til Gl. Kongevej, hvor man besøger 90eren, måske kan man sidde udenfor, hvis vejret tillader det. Man tager sig god tid.Derefter tager man mod Værnedamsvej og kigger på de fine butikker, tager måske på Falernum, hvis man er sammen med en eller nogle, som er til et glas vin, går ad Valdemarsgade mod Istedgade, og her synes jeg, det vil være lidt sært ikke at besøge Skipper Bodega, Simpelt V, Café Erik, Blomsten, Øresund, Kluuden (Mc. Kluud, red.), Riesen og Snork, en perlerække af dejlige værtshuse.Og hvis en af ledsagerne skulle blive lidt cocktailflov, er Celcius på Oehlenschlägergade det ideelle sted til netop den type aktiviteter. Ja, ja, man behøver ikke tage dem alle sammen på én dag. Og en anden rækkefølge er måske også mere hensigtsmæssig, både hvad angår åbningstider og rute. Men jeg garanterer, det bliver smukt«.Hvor i byen slapper du af?»Når jeg skal have lidt ro på og bare sidde og stirre lidt ud i ingenting, sætter jeg mig på Assistens Kirkegård eller i Landbohøjskolens Have. De har deres magi og deres historie, som om tiden har skåret de fineste ornamenter i luften, man indånder, så man får lidt af tusinder af skæbners fortælling ind under huden«.Hvad dyrker du af kultur i København?»Jeg dyrker cafékultur, kioskkultur, cykelkultur, grille-nede-i-gården-kultur, værtshuskultur, koncertkultur, rygerkultur, forbrugerkultur, hipsterkultur, politisk kultur, antikultur, dekadencekultur, teaterkultur og den slags«.Hvad ville du vise en turist i København?»Jeg ville gå lange ture rundt i gaderne og fortælle røverhistorier om byens historie blandet op med ting, jeg tror, jeg kan huske, fra da jeg flyttede hertil. Jeg ville cykle min turist til Tippen, Sydhavnen, Nokken, Amager Fælled, gå en tur langs Søerne, sidde ved Planetariet og få lidt at spise. Måske en pils på Kennedy's. Og vi ville ende med en gåtur på Istedgade med sidegader, som jo er mit kvarter nu, og som jeg kan fortælle om.Som sagt synes jeg især, at det er livet i det offentlige rum, på gaderne og i parkerne, der gør København til noget særligt«.Hvad ville du lave, hvis du selv havde en fridag?»Jeg har så sjældent en fridag, at jeg måske nok ville bruge den derhjemme med en bog i tæt samarbejde med en sofa eller bænken ude på altanen«.rasmus@aok.dk 
Altmuligmanden Johan Olsen fra Magtens Korridorer er vild med byens bodegaer, men han bryder sig ikke om politikere, der vil ødelægge Amager Fælled.
Vi har i Enhedslistens ubeskyttede it-system hacket følgende mail fra Johanne Schmidt-Nielsen til Pernille Skipper Nørrebro 12.3.2017Kære Pernille Det er skide irriterende, at Ekstra Bladet har fundet ud af, at jeg støtter Rikke Lauritzen som borgmester ved kommunevalget i København. Man kan snart ikke skrive noget som helst fortroligt på Facebook. Da bladet ringede, var jeg nødt til at lyve ved at sige, jeg er neutral.Jeg kan jo ikke officielt blande mig i et lokalvalg, når jeg en dag gerne vil tilbage i landspolitik. Jeg håber, du også vil gøre noget for at få Rikke valgt. Når man ser tyksakken, skulle man godt nok tro, at det er hende og ikke mig, der lever af pommes frites og grillkyllinger. Og hun har ikke engang min undskyldning for den dårlige spisevane: At jeg hele min barndom i kollektivet blev proppet med brune bønner og brød med grus i.De vil være fint, hvis vi kan få Rikke valgt på trods af de åndssvage medlemmers urafstemning. På den måde kan vi to blive ved at være partiets stemmeslugere. Jeg håber, vi er enige om, at vi ikke skal have Ninna Hedeager Olsen ind i konkurrencen om at se lidt godt ud.Har du lagt mærke til hendes hidsige læbestift? Hun går også til fitness og kan blive farlig for os. Næ, lad os to dele mandestemmerne. Der kommer jo en dag, hvor jeg slipper ud af rotationsprincippet - og så er der ingen grund til at forvirre vælgerne med alt for mange good looking kvinder, vel? Rød hilsenJohanne

Harly Hansen, kemiker og kok, Aarhus, 66 år. Harly Hansen blev født i landsbyen Lihme i Midtjylland, men fandt senere vej til Aarhus, da han skulle læse matematik, fysik og senere kemi på Aarhus Universitet. Her blev han cand. scient i kemi og fik arbejde på Texas A &amp; M University i USA, før han i 1988 kom til Max Planck Instituttet i Hamborg i Tyskland. For 10 år siden flyttede Harly Hansen tilbage til Danmark, hvor han skiftede kemi-forskningen ud med arbejdet som kok. Harly Hansen havde længe været en passioneret fritidskok, og det blev nu gjort til en levevej, hvor han bl. a.arbejdede som fast firmakok for en lokal arkitektvirksomhed.Preben Nybo Andersen, tidl.borgmester, Allerød, 92 år.Preben Nybo Andersen er født og opvokset på Nørrebro, hvor han som den første i sin familie fik en realeksamen. Han blev udlært frimærkehandler i Magasin.Senere blev han forfremmet, hvor han som itchef var med til at introducere it-teknologi i stormagasinet. Efter 40 års ansættelse forlod han Magasin for at gå politikkens vej.I 1988 blev han borgmester i Allerød Kommune, hvor han sad i seks år. Siden blev han valgt til Frederiksborg Amtsråd, hvor han var aktiv frem til 1998. Da Preben Nybo Andersen gik på pension, fortsatte han med at blande sig i debatten om Allerøds udvikling, og han var ofte at finde i bybilledet helt frem til kort før sin død.

Thure Lindhardt fik allerede sin julegave for et par måneder siden.Til Billed Bladet fortæller den 42-årige danske skuespiller, at han er blevet far til en lille pige, og til BT uddyber han, at det er sket ' for et par måneder siden'.»Det er rigtig dejligt, jeg er dybt taknemmelig og glad. Vi har endnu ikke fundet et navn,« siger Thure Lindhardt, der pt. er travlt beskæftiget med at promovere tv-thrilleren ' Broen 4' i Sverige.Homoseksuelle kæresterThure Lindhardt er åben om sin seksualitet og har haftflere homoseksuelle kærester. Han betegner ikke sig selv som biseksuel.Ifølge skuespillerens agent Lene Seested har Thure Lindhardt fået sin nyfødte pige med den ene af ' to veninder, han kender som par'.Selvom Thure Lindhardt har en international karriere, bor han i København.Han optræder også på forskellige teaterscener i hovedstaden samt i danske film og serier. Ifølge Lene Seested har Thure Lindhardt i de seneste år afslået flere roller i større engelske og amerikanske film, fordi han også vil lave dansk teater og dermed bevare forbindelsen til sin hjemby.Til næste år skal han optræde i stykket ' Revisoren' på Nørrebro Teater i København, samt deltage i optagelser til Kasper Torstings spillefilmdebut ' I krig og kærlighed'.kse@bt.dk 

Forleden kunne man på Ekstra Bladets lederside læse om Sarah Hussein - en 18-årig, muslimsk kvinde, der uden omsvøb fortalte, at hvis Nørrebro-kriminaliteten havde fundet sted i Somalia, ville hendes landsmænd få op til 30 års fængsel eller blive skudt. Derudover siger hun, at de alle skulle smides ud af landet efter dom nummer to.Se, det er en udtalelse, der vil noget. Var den kommet fra Inger Støjberg (V), Martin Henriksen (DF) eller Pernille Vermund fra Nye Borgerlige, var disse blevet kaldt kolde, kyniske racister, der ikke kan se potentialet i disse nye borgere.Et gammelt ordsprog siger, at en enlig svale gør ingen sommer, for hvis alle indvandrere ville det samme som hun, havde vi slet ingen af de problemer, som tårner sig op i øjeblikket.Lederen må være skrevet af chefredaktør Poul Madsen, der ikke kunne lade være med at nævne Nydanmark-kampagnen, som han og Özlem Cekic havde turneret rundt med. Undskyld mig. Der er ikke noget, der hedder Nydanmark.Jeg vil dog rose Sarah Hussein for hendes ærlighed, men jeg kan godt være i tvivl om, hvorvidt det overhovedet hjælper, for juraen er jo, som den er. Det er bare vigtigt at huske på, at den er skrevet, længe før vi havde problemer med utilpassede unge indvandrere.J. Hartmann Gl. Holmegårdsvej 7 Hillerød.

Mindst 27 skyderier er fundet sted i Hovedstaden siden 13 juni.Og selv om flere af ofrene ifølge Københavns Politi har været tilfældige, vurderer politiet, at selve skyderierne ikke er det.Fremgangsmåden har ved flere af skyderierne været den samme, og ifølge Torben Svarrer, leder af afdelingen for Organiseret Kriminalitet ved Københavns Politi, skyldes det langtfra tilfældige sammenstød mellem bandefigurer.- Mange af skyderierne virker planlagt og ikke noget, der er opstået tilfældigt, siger Torben Svarrer.Ved flere af skyderierne har der været tale om to maskerede mænd på knallert, der efterfølgende har sat ild på køretøjet. Blandt andet under Bispeengbuen, hvor også en bil er blevet brændt af efter et skyderi.De mange bandeopgør tegner et billede af et Nørrebro, der er skarpt geografisk opdelt mellem de stridende bander.Dermed er enkelte gader og områder blevet til regulære frontlinjer i bandernes kamp om territorium og ære.Nyt skyderiEt af de seneste skyderier skete netop mellem Mjølnerparken og Lundtoftegade.Søndag kort før klokken 19 blev der affyret mindst otte skud mod en bil fra krydset Esromgade og Hillerødgade.- Det er to personer på cykler, som skyder ned ad Esromgade.De rammer en bil, men tilsyneladende ingen personer, siger politikommissær Carsten Lerbjerg til Ekstra Bladet.Tirsdag udsendte Københavns Politi billeder af to personer, som de formoder er gerningsmændene til skyderiet.De to mænd er set i området kørende på henholdsvis en limegrøn mountainbike og en rød damecykel.db@eb.dk 

Efter den seneste tids skyderier på åben gade har politiet besluttet at være mere til stede på Nørrebro i København.Endnu en mobil politistation sendes ud i området, og der vil være flere patruljer ' låst' til området, siger en politichef til TV 2 mandag.Sent søndag aften blev en 39-årig mand endnu et tilfældigt offer for skydende personer. Han blev såret af skud på Heimdalsgade og blev mandag eftermiddag meldt til at være i kritisk tilstand. Dermed har der i weekenden været tre skudepisoder. I alt er det sket fire gange, at personer, der intet har med kriminelle miljøer at gøre, er blevet ramt.Med den øgede indsats imødekommer politiet flere borgeres efterlysning af et mere synligt politi.»Vi oplever ikke politiets tilstedeværelse,« sagde Terje Bech, talsmand for initiativet Vi tager gaderne tilbage, tidligere mandag.Borgerne ser et fly kredse over byen og af og til politifolk i mandskabsvogne - men ingen betjente bevæger sig rundt i gaderne, og da slet ikke til fods, lød det.Chefpolitiinspektør Jørgen Bergen Skov oplyser til TV 2, at Københavns Politi også får assistance fra andre politikredse.Den første mobile politistation rullede ud torsdag i sidste uge, og justitsminister Søren Pape (K) fik onsdag en briefing af politiet, som overbeviste ministeren om, at der var styr på konflikten og bandemedlemmerne.»De gemmer sig hjemme i deres lejligheder. Når de kommer ud på gaden, og hvis de gør det mindste, så fanger vi dem og sætter dem i fængsel,« sagde justitsministeren onsdag i sidste uge.Siden da har der været syv skudepisoder i København. Ritzau.

Hvorfor skal vi mødes her i Pisserenden?»Jeg har kontor her i Pisserenden, så det er her, jeg bruger det meste af min tid.Det var også her, jeg studerede på jurastudiet, og det at have sin daglige gang i Indre By er et kæmpe privilegium. Jeg er glad for, at jeg nåede at få min tid, inden det juridiske fakultet rykkede til KUA«.Hvor får man den bedste kaffe?»Det gør man på Risteriet i Studiestræde.Da jeg var studerende, var jeg her hver dag, og man kunne købe en god kop filterkaffe for 10 kroner. I eksamensperioden var jeg der fem gange om dagen, så der var ramaskrig, da de satte prisen op til 12 kroner«.Hvor går du hen og hører musik?»Min allerstærkeste musikalske oplevelse har været på Stengade 30, hvor jeg så Elzhi. Jeg tror, der stod 10 mennesker på scenen, der lavede et cover af rapperen Nas' ' Illmatic'. Det var et fuldstændig fabelagtigt miks af hiphop og orkesterjazz.De stod lige foran mig, og på sådan et sted er man jo i fysisk øjenhøjde med kunstnerne. Jeg har slet ikke lyst til at skulle ud til det der Royal Arena. Hvis du skal bruge en storskærm for at se artisten, er du nok et for stort sted. Jeg har engang været til en koncert i Parken med Justin Timberlake, og det var alt for stort, selv om det var en god koncert«.Hvad er dit hadested i København?»Strøget. Det her lyder helt forfærdeligt, men folk går så langsomt på Strøget, og de fleste butikker findes også andre steder.Efter at jeg har fået barn, er jeg blevet sådan en forfærdelig praktisk forælder, så vi går i et center, hvor der er en food court, man behøver ikke fryse, og der er mere overskueligt og praktisk. Men mange af bygningerne på Strøget er virkelig smukke, og der er ikke noget andet sted i Danmark, der minder om det. Ikke engang Strøget i Aarhus. Så jeg kan egentlig godt lide det, når der ikke er andre mennesker. Generelt i København skal man huske at kigge op. Det lærte jeg af min gamle dansklærer på gymnasiet.Der er så meget historie i vores by, og ofte oven over, hvor vi lige kigger«.Hvor lugter der værst?»På Nørreport Station lørdag morgen.Føj for helvede. Det er en blanding af tis, bræk og sprut. Det er duften af en virkelig led fest, hvor gæsterne ikke kan styre deres alkoholindtag. Jeg arbejdede på café og skulle møde lørdag morgen klokken halv 7, og det var forfærdeligt at komme der om morgenen. Det er jo der, hvor folk virkelig brækker sig og pisser på vej hjem, og der er ikke noget værre end bræk i en elevator, foran en opgang eller i togene«.Hvilken årstid synes du bedst om i byen?»Der er ikke noget i hele verden, der kan måle sig med en sommerdag i København.Når det er rigtig sommer i København, har jeg ikke lyst til at rejse nogen steder hen. Vi ser sgu bedre ud, og Studiestræde ville være proppet, hvis det var sommer lige nu. Folk er sødere, og vi kan bedre overskue det hele. Man længes efter sommeren, det sekund den er væk. Det er så ubarmhjertigt, fordi den er her så sjældent og i så kort tid«.Hvad er dit yndlingskvarter?»Jeg føler mig mest hjemme på Nørrebro.Det er den absolut mest inkluderende og diverse bydel i Danmark. Der er plads til, at man kan være, som man gerne vil være, og det er dejligt, at der er flere og flere, der har fået øjnene op for alt det gode, som Nørrebro er. Men der kan godt være en misforstået oplevelse af mangfoldighed. Det er blevet hipt at bo på Nørrebro, men hvor mange af jer gad bo der for 10 år siden, hvor det var alt andet end hipt? Det er jo rigtig få børn, der går i lokale folkeskoler på Nørrebro, men du kan ikke bare bo der og have dit liv udenfor. Man skal gøre sig nogle overvejelser om, hvordan man vil passe på sin bydel«.Hvis du fik en stor pose penge, hvad ville du så forandre i byen?»Jeg ville gerne have flere ordentlige legepladser.Jeg gider ikke at være bange for, at min søn falder ned og brækker nakken. Det betyder virkelig meget for de fleste børnefamilier at have en legeplads eller en græsplæne lige rundt om hjørnet. Et godt klatrestativ er nogle gange det eneste, der skal til«.Hvornår kan du blive allermest irriteret på København?»Når jeg ikke bliver respekteret som cyklist.Vi kunne godt have mere omtanke for hinanden, og efter at jeg er blevet kørt ned nogle gange, er jeg blevet utrolig opmærksom på alle biler. Jeg har lige købt en oppustelig cykelhjelm. Der skal så lidt til, før det går galt, og jeg har i hvert fald set min andel af uheld«.perry.jensen@pol.dk 
Kvindekampsdebattør og jurist Natasha al-Hariri vil have ordentlige legepladser og hader at se koncerter på storskærm i Parken.
Den danske sanger KatyBødtger er død i en alder af 84 år.Det skriver Politiken.I mere end 60 år var Katy Bødtger at finde i den danske musikbranche.Hun vandt blandt andet det danske Melodi Grand Prix i 1960. Det gjorde hun med sangen ' Det var en yndig tid', som var komponeret af Vilfred Kjær, mens teksten var skrevet af Sven Buemann. Til det internationale Melodi Grand Prix opnåede Katy Bødtger en plads som nummer ti. Katy Bødtger er også kendt fra det populære radioprogram ' Giro 413'.Hun er blandt andet kendt for sange som ' Fiskerpigens Sang', ' Blå viol', ' Farvel, Jimmy, farvel', ' Paradiso', ' Kun for sjov', ' Tammy', ' Tak', '' Edelweiss', ' Som duftaf røde roser', ' Til glæden', ' Så går vi til enkebal' og ' Lille sorte stær', som Politiken skriver.Katy Bødtger blev født på Nørrebro i København. Her voksede hun op med sine forældre og tre søskende - alle sammen i en treværelses lejlighed.Katy Bødtgers mor arbejdede ved samlebånd på De Danske Spritfabrikker om dagen, mens aftenen blev brugt i Politikens Hus, hvor hun pakkede aviser.Faderen lavede værktøj, men drak en del. Det kan man læse i en portrætartikel i Kristeligt Dagblad i forbindelse med sangerens 80 års fødselsdag tilbage i 2012. I sine sene år kunne man ofte finde Katy Bødtger i forsamlingshuse, på plejehjem og til kirkekoncerter rundt omkring i landet.Katy Bødtger blev giftog siden skilt, men nåede at få en datter. I mange år boede hun alene i Roskilde.jepa@bt.dk 
GIRO 413-STJERNE.
Auktion. Man kan ikke påstå, at Københavns Kommune dvæler ved fortiden. For nylig vakte det debat i medierne, at kommunen har brændt en betydelig del af sit arkiv med gamle arkitekturtegninger, og nu er turen så kommet til de møbler, som rådhusets arkitekt, Martin Nyrop, tegnede til bygningen i begyndelsen af 1900-tallet. De skal dog ikke brændes, men bliver derimod solgt på auktion gennem auktionshuset Lauritz. com, da de ikke længere opfylder kravene til moderne kontormøbler.Blandt møblerne er der masser af reoler, skabe, mødeborde og bænke. Og altså også reolen her, der med sine fine udskæringer illustrerer, hvorledes Martin Nyrop formåede at tegne nødvendigt kontorinventar, så det fremstod både elegant og praktisk.Det var i perioden 1892 til 1905, at Martin Nyrop tegnede Københavns Rådhus inklusive inventar. Tanken var at skabe en arkitektonisk helhed, hvor bygningen, kunsten, vægdekorationerne og møblerne gik op i en højere enhed. Nyrop var præget af skønvirkestilen, som han på rådhuset miksede med et nationalt udtryk, således at hans stil blev ganske unik og fik tilnavnet ' nyropsk'.De over 100 møbler, som allerede nu er under hammeren hos Lauritz, er primært fremstillet på det gamle snedkerværksted Rud Rasmussen på Nørrebro, og der er således tale om prima kvalitet. Priserne ligger i den lave ende - omkring 1.000-2.000 kroner per møbel, hvilket skyldes, at rådhuset trods sin oprydningsiver har besluttet at beholde de mest betydningsfulde Nyrop-møbler selv. Der er trods alt tale om kulturarv.lars.hedebo@pol.dk 

Politiet i København ryddede tirsdag morgen tre lejre med udenlandske hjemløse.Lejrene lå ved Sankt Johannes Kirke på Nørrebro og ved Ørstedsparken og domkirken, Vor Frue Kirke, i den indre by.22 personer er blevet anholdt.De anholdte er alle rumænske statsborgere, oplyser Københavns Politi i en pressemeddelelse. De er sigtet for overtrædelse af ordensbekendtgørelsen og vil alle få en bøde på hver 1.000 kr. Fire sager er blevet overdraget til Udlændingestyrelsen med henblik på at få de pågældende sendt ud af Danmark.Siden en ændring af ordensbekendtgørelsen trådte i kraft den 1. april i år, har politiet haft mulighed for at give personer bøder for at opholde sig i lejre, der kan skabe uro. Det har resulteret i flere målrettede aktioner i København.Uhumske forholdVicepolitiinspektør Jacob Søndergaard fra udlændingekontrolsektionen i Københavns Politi siger, at politiet vil fortsætte året ud med at rydde lejre med udenlandske hjemløse.»Vi har netop fra et stort flertal i Folketinget fået nye værktøjer, som gør det lettere for os at gøre det så uattraktivt som muligt for disse hjemløse at slå lejr og skabe utryghed og uhumske forhold rundt om i byen,« siger han.Politiet vil målrette indsatsen de steder, hvor lejrene skaber mest utryghed.»Vi vil stadig opfordre borgerne til at anmelde disse lejre til os, hvis de skaber utryghed i et område,« siger Jacob Søndergaard.I 2016 ryddede poltiet ifølge DR 60 såkaldte hjemløselejre rundt omkring i Danmark. JP/ ritzau/.
22 rumænere blev tirsdag anholdt og sigtet for at overtræde ordensbekendtgørelsen. Politiet vil have udsendt fire af de anholdte.
K ære medborgere med indvandrerbaggrund.Undgå at forfalde til generaliseringer.Ikke alle danskere er lovløse autonome, der vil undergrave demokratiet, begå hærværk eller terrorisere deres naboer. Mange fornuftige etniske danskere har taget afstand fra urolighederne på Nørrebro, og de ansvarlige unge mennesker vil forhåbentlig blive stillet til regnskab for deres kriminelle handlinger.Majoriteten vil leve i fred og fordragelighed.De få ballademagere skal ikke ødelægge det for de mange lovlydige.Det er altså ikke alle hætteklædte unge mænd, der render rundt med brosten i lommen, eller vil kaste ølflasker efter din bil.Mange af dem passer deres skole og går direkte hjem efter en bytur. De sidder ikke og ryger hash konstant, planlægger angreb mod civilsamfundet eller konspirerer en bevæbnet revolution. Der er knap seks mio.danskere i verden, heraf er mere end 98 pct.lovlydige. Vi taler således om en afgrænset minoritet, der opfører sig anakistisk, voldeligt og kriminelt.Det er vigtigt at undersøge fakta for at undgå fordomme. Så gå ud og mød nogle danskere. Tal med naboen. Invitér ham eller hende på en kop kaffe. Du vil hurtigt opdage, til trods for kulturelle og ideologiske forskelle, hvor meget vi kan have til fælles. Søren er ikke meget anderledes end din søn, Ali. De drømmer begge om at få sig en uddannelse, job, kone og børn. Og kærlighed. Så lad være med at skære alle over én kam. Men gå forrest med at forplante tiltro til dine medmennesker. Det belønner sig.ABIR AL-KALEMJI, LÆGE, PH. D. OG DEBATTØR.

Juli blev en meget flot måned, når det handler om indsamlingen til det røde dagblad.På årets Rød Sommerlejr blev der, traditionen tro, hver dag indsamlingsaktiviteter, og alt i alt gav det 31.989 kroner til støttefonden.Derudover har byggefagforeningen BJMF i København bevilliget 25.000 kroner, og venner af Arbejderen gennemførte Den lille røde Festival i Nordjylland, hvor overskuddet på godt 15.000 kroner er overført til Arbejderen.Vi takker for alle bidrag. DU kan også være med til at støtte Danmarks røde dagblad med et bidrag til kontoen i Arbejdernes Landsbank: reg. nr. 5361, kontonr.0249087.Ønsker du at give et fast månedligt bidrag, kan du kontakte abonnementsafdelingen: abo@arbejderen.dk Med 447.118 kroner indsamlet fra januar til juni og 107.768 kroner i juli er indsamlingen nu på 554.886 kroner. Årets indsamlingsmål er 1.200.000 kroner.En række støtteaktiviteter er på trapperne, lørdag i Mørke - se annonce her på siden - og »Fiskepigens sang og hendes fiskesuppe« den 31. august i København. Se på arbejderen.dk under arrangementer.Indsamlet til Arbejderens Støttefond i juli 2017Læserbidrag 7.634 kr.BJMF, København 25.000 kr.Indsamling Rød Sommerlejr 31.989 kr.Den lille røde festival, Vildmosen, Nordjylland 15.037 kr.Kommunistisk Parti Amager 1.150 kr.Kommunistisk Parti Nørrebro 1.200 kr.Kommunistisk Parti København Nord 1.738 kr.Kommunistisk Parti København Syd 800 kr.Kommunistisk Parti Vestsjælland 300 kr.Kommunistisk Parti Storstrøm 560 kr.Kommunistisk Parti Syddanmark 400 kr.Kommunistisk Parti Midtjylland 19.800 kr.Kommunistisk Parti Randers 300 kr.Kommunistisk Parti Nordjylland 950 kr.Andet 910 kr.I alt 107.768 kr.
STØT ARBEJDEREN Med en flot juli måned er indsamlingen nu oppe på 554.886 kroner.
Østjyllands Politi anholdte onsdag aften flere personer i forbindelse med den seneste tids uroligheder i Aarhus V. Efter en skudepisode lørdag den 3. juni i Aarhus Vest, er en 22-årig mand nu anholdt og sigtet for forsøg på manddrab. Han skal for retten torsdag eftermiddag for lukkede døre.Skudepisoden er en af flere, der har været i området, hvor der de seneste par uger har været generel urolighed og adskillelige anholdelser.Derudover har politiet også standset en bil med fem personer i Viby, hvor der blev fundet euforiserende stoffer og våben. De fem personer var alle kendt af politiet, og en 21-årig mand blev sigtet for besiddelse af stoffer, hvor en 24-årig mand blev sigtet for overtrædelse af våbenloven.Østjyllands Politi oplyser, at de fortsætter den skærpede indsats mod grupperingerne i området.De seneste ugers optøjer i Aarhus V skyldes, at indvandrerbanden Loyal to Familia (LTF), der blev dannet i området omkring Nørrebro i København, har gang i en udvidelsesstrategi. Her er valget faldet på Aarhus, lyder meldingen fra Rigspolitiets Nationale Efterforskningscenter (NEC).»Der er ingen tvivl om, at LTF har besluttet sig for at udvide sine aktiviteter.Hvorfor valget lige er faldet på Aarhus, ved vi selvfølgelig ikke med sikkerhed, men det er næppe tilfældigt,« sagde Michael Kjeldgaard, politiinspektør ved NEC, tirsdag til JP Aarhus.Michael Kjeldgaard fortæller, at det tit drejer sig om kriminelle markeder, som de forskellige grupperinger forsøger at få en bid af. Særligt narkomarkedet kan være indbringende.katy.wang@jp.dk 

En tilfældig borger i Lundtoftegade gjorde en skræmmende opdagelse, da vedkommende tirsdag fandt et projektil fra et pistolskud i en sofa, der står inde i lejligheden.I første omgang anmeldte borgeren, at der var affyret to skud tirsdag aften ved 20.30-tiden.Det fortæller Torben Svarrer, som er efterforskningschef, afdelingen for organiseret kriminalitet, Københavns Politi.- Her blev der sendt politifolk til området, hvor vi forgæves ledte efter fysisk bevis på, at der var blevet skudt. Men vi fandt ikke noget, fortæller han.I onsdags opdagede samme borger tilfældigt, at der var gået et projektil ind i lejligheden.Her var det først trængt ind gennem brystværnet til en balkon og derfra via en ramme ind i lejligheden, hvor det var endt i en sofa.Der var ingen beboere til stede i værelset, hvor den pågældende sofa står.- Vi har endnu ikke klarlagt, hvor skuddet er affyret fra. Vi ved heller ikke, hvem der har affyret det, siger Torben Svarrer.LTF-områdeDermed ved politiet ikke, om der er tale om et vådeskud, eller om skuddet har været rettet mod personer, der har befundet sig i området.LTF-grupperingen holder til i Lundtoftegade, hvor der ved flere lejligheder har været affyret skud.Onsdag aften rykkede politiet atter ud til skyderi på Nørrebro.- Det skudhul, vi har fundet, er i en familiebil, der var parkeret derude. Ejeren af bilen var tilfældigvis på besøg derude og har på ingen måde relationer til bander eller kriminalitet, har den centrale vagtleder ved Københavns Politi fortalt i forbindelse med sagen.fish@eb.dk .

Tidligere radiovært og medlem af Folketinget Jimmy Stahr er død. Han blev 82 år.Det fremgår af en dødsannonce i Politiken fredag. Jimmy Stahr døde 2. juni.Jimmy Stahr voksede op i et håndværkerhjem på Nørrebro.Han uddannede sig som lærer, men blev landskendt som vært i brevkassen for børn ' Spørg Olivia'.Her nåede han i løbet af 22 år at svare på 6.000 børns spørgsmål om alt mellem himmel og jord.Stahrs karakteristiske stemme kunne også høres i ønskeprogrammet Giro 413. Og i 2002 skrev han en bog om Giro 413' s historie, som hed ' I anledning af '.Det blev også til en plads i Folketinget.Fra 1977 til 1994 var han medlem af Folketinget for Socialdemokratiet.Det var især det rets-og kulturpolitiske område, der optog ham.En grim ridse i lakkenJimmy Stahrs omdømme fik dog en ordentlig ridse i lakken, da det kom frem, at han havde begået butikstyveri.Udbyttet var blot en is og en pakke tyggegummi.Han betegnede det selv som en ufattelig dum handling, at han ikke havde betalt for de to varer.Stahr meddelte efterfølgende, at han ikke ville genopstille til Folketinget.I 2003 stoppede Stahr i Danmarks Radio, men han fortsatte sit engagement på børneområdet.Sammen med forfatteren Eva Bendix etablerede han foreningen De nye bedsteforældre - en græsrodsbevægelse, der arbejder for at styrke forholdet mellem børnebørn og bedsteforældre.Han var derudover også aktiv som foredragsholder og historiefortæller.Stahr efterlader sig ifølge eb.dk sin hustru, fire børn og fem børnebørn/ ritzau/.

Før Bandidos, før Black Army, før Mongols, før Satudarah, og længe før unge mænd med indvandrerbaggrund i Brothas og Loyal To Familia indledte en blodig konflikt på Nørrebro, blev den første bandekrig herhjemme udkæmpet på Amager. Det var i 1980erne, og de rivaliserende grupper kaldte sig Bullshit og Hells Angels efter deres amerikanske biker-forbilleder, men bag rygmærkerne gemte sig pæredanske unge mænd som Henning og Jørn med kaldenavnene Makrel og Jønke.Krigen mellem Bullshit og Hells Angels var den første af sin art herhjemme, men lige så blodig, som det vi ser nu på Nørrebro. Godt nok var der ingen skud fra knallerter i ly af vintermørket eller formummede ansigter bag hættetrøjer og elefanthuer. Rockerne opsøgte i stedet hinanden på stamværtshuse rundt om i byen og slog hinanden ihjel eller til plukfisk på tæt hold med pistoler, knive og stoleben.Brutalt og chokerende, og ligesom i dag brugte politiet masser af forgæves kræfter på at bremse krigen.Det arbejde lukrerer journalisterne og ægteparret Camilla Stockmann og Janus Køster-Rasmussen på i den dramadokumentariske bog »Bullshit«, der blandt andet er baseret på flere tusinde sider af politiets efterforskningsmateriale fra dengang fundet i Rigsarkivet.Suppleret med interviews af ca. 100 mennesker, der var tæt på krigen dengang, har forfatterne siddet med et fantastisk kildemateriale.Det sikrer, at bogens kapitler serveres i uhyre detaljerede og velfortalte scener, der kan måle sig med, hvad vi tidligere har set i bøger fra dokumentaristen Peter Øvig Knudsen -der da også takkes i bogens efterskrift som en inspirationskilde.Bogen adskiller sig på flere måder fra tidligere bøger om rockermiljøet. Først og fremmest fortælles det tabende holds historie. Otte medlemmer fra Bullshit blev dræbt på de ti år, krigen med Hells Angels varede, og Bullshit endte med at smide rygmærkerne og ringe direkte til Hells Angels og meddele, at gruppen havde opløst sig selv. Modstanderne fra Hells Angels -der mistede et enkelt støttemedlem -var simpelthen større, stærkere og mere kyniske og voldsparate end Bullshit. Historien om Hells Angels har været fortalt flere gange før, blandt andet i en selvbiografifra Jørn Jønke Nielsen, der dræbte Makrel med en maskinpistol.Det er befriende, at forfatterne helt udelader englenes version, men i stedet fuldt ud koncentrerer sig om Bullshits opstigning og bratte fald -og de voldsomme konsekvenser, rockerkrigen fik for de implicerede i mange år efter. Det er en historie om misbrug, nedture, tab af identitet og alt for tidlig død, som er strippet for al den glorificering og machokultur, som rockerklubberne også i dag dyrker. Historien udspringer af samfundets nederste, mest socialt udfordrede lag. For som bogen så fint illustrerer, havde rockerne i Bullshit og Hells Angels trods alle deres stridigheder ofte én ting til fælles -en opvækst i familier med voldelige, fraværende eller misbrugende forældre.De unge mænd lærte ikke at begå sig i skolen, i ungdomsklubben eller i en læreplads og søgte derfor et fællesskab blandt ligesindede, der levede efter egne spilleregler og argumenterede med vold.Samtidig er det godt tænkt, at store dele af bogen er fortalt gennem de kvinder, som var gift med eller kærester med Bullshits medlemmer, mest markant Pia Soldthved Larsen, Makrels kone. Hun kom selv fra et barndomshjem præget af vold, fandt sit livs kærlighed i Bullshits præsident og drømte om et fredeligt parcelhusliv. I stedet endte hun som pusherfrau på Christiania og enke som 22-årig.Der er enkelte mangler og mindre vellykkede ting ved bogen. For eksempel leverer den ikke det spring i tid og perspektivering til nutidens bandekrig på Nørrebro, som der lægges an til i forordet. Og et par af de afsluttende kapitler om rockerkrigens sidste attentater og faser bliver for meget opremsning og for lidt fortælling. Derfor gives ikke den sidste stjerne her. Men alt i alt er bogen en virkelig velfortalt, detaljeret, medrivende, originalt tænkt og konsekvent udført dokumentarisk fortælling om Bullshit, Makrel, hans kone Pia og den første danske rockerkrig.Kasper Krogh er indlandsredaktør på Berlingske.kkh@berlingsk.dk »Selvfølgelig havde det været bedst, hvis jeg havde kunnet græde ud hos nogen, men det gjorde jeg ikke. Jeg havde lært hjemmefra, at hvis jeg græd, så skulle jeg sgu nok få noget at græde over. At græde var simpelthen en meget fjern verden for mig.« Pia Soldthved Larsen, om hvordan hun som 22-årig reagerede efter at have set sin mand blive dræbt med en maskinpistol.»Vi fik ikke tilbudt psykologhjælp.Vi mistede mænd og venner, og forældre mistede deres børn, men vi var overladt til os selv.« Betinas mand, Bullshit-rockeren Gnid, blev dræbt i rockerkrigen og efterlod sig Betina og to børn.

HALVMARATONHvor mange gange kan man egentlig dividere en sportsgren, inden det begynder at være latterligt? Halvhåndbold, halvtennis, halvbadminton.Det lyder dumt, ikke? Man kan jo heller ikke forestille sig det danske fodboldlandshold deltage i en kamp, hvor de kun spiller halvdelen af tiden. Eller, vent, jo, det kan man faktisk godt..MUHAMMED-TEGNINGERNEÅh, nu gider vi snart ikke høre mere om de tegninger. Så flotte var de altså heller ikke. Vi er faktisk så trætte af at høre om dem, at vi knap nok gider skrive om dem her  men vi gør det for at drille ham, der skal finde billeder til listen. Selv tak, Lars.Nej, jeg gad ikke finde en af de der trættende Muhammedtegninger... Så her er et billede af, når virkeligheden overgår satiren. Selv tak, venner.HUGH HEFNERNå da, så døde der endnu en kendt... Og endnu en gang er der ingen grænser for, hvor meget Facebook-folket elskede, støttede, beundrede og - selvfølgelig - havde mødt og knyttet bånd til afdøde. Også folk, der aldrig selv har røget pibe, gået i slåbrok eller læst bare to linjer i Playboy.' RIP Hef', ' en mand, der levede livet fuldt ud' og ' han er et bedre sted nu'. Det sidste er i hvert fald løgn!.FØTÆSKHvis du har et fjernsyn, har du også set Føtex' seneste reklamekampagne - den med boksehandsken, der lyder, som om den er fyldt med snot, mens den taler om supermarkedets fortrinlige prispolitik.Tre spørgsmål presser sig på: 1. Hvis det er så fedt med lave priser, hvorfor har Føtex så ikke sat dem ned noget før? 2. Står Føtex ved, at priserne bliver nede, når Ekstra Bladet tjekker om et år? 3. Hvordan mon manden bag reklamen selv lyder, når vi har bundet ham, tvangsfodret ham med kaffe og energidrikke og tvunget ham til at se reklamen 24 timer i træk?.HELIKOPTEREN OVER NØRREBRODet eneste, der er mere træls end lyden af politiets bande-helikopter, der fræser rundt i luftrummet over Nørrebro i København, er folk, der brokker sig over lyden af politiets bande-helikopter, der fræser rundt i luftrummet over Nørrebro i København. Vel at mærke oftest tilflyttere, der bare synes, det er vildt cool at bo i en storby - men ikke kan sove, hvis der ikke er lige så stille som hjemme på gården i Sønderjylland.FJERDEBØLGE-FEMINISTERThomas Helmig udtalte engang, at han ikke havde noget imod feminister - bare de var lækre.Det passede måske også for 20 år siden, men i dag er de altså efterhånden lidt trættende at høre på. Også selv om de er pæne.Tag nu bare Nikita Klæstrup, Louise Kjølsen og Ekaterina Krarup Andersen, der året igennem har fået grotesk meget opmærksomhed ved at gentage de samme ting, som feministerne sagde for 40 år siden. Nu bare med læbestift og mindre kønsbehåring. De damers seneste fremstød er bogen ' Ludermanifestet'. Vi antager, at ordet ' medie' må være faldet ud af titlen ved en fejl.CITATER PÅ FACEBOOKNej, Facebook-typer, Marilyn Monroe har aldrig sagt, at ' det er bedre at være hadet for det, du er, end elsket for det, du ikke er'. Hun har heller aldrig sagt, at ' dit tøj bør være stramt nok til at vise, at du er en kvinde, men løst nok til at vise, at du er en dame'. Og - nu er der nok nogen, der bliver sure - Albert Einstein har aldrig sagt det med, at ' en fisk altid er dum, hvis man bedømmer den på dens evne til at klatre i træer'.Næ, ved I hvad, man kan stole på? Ting, der står i avisen! Selv om du nok lige skal tjekke det hos Thomas Helmig, inden du siger den videre.JØDERDer går jo snart ikke en dag, uden de skal have bygget en ny motorvej eller kræver mere i landbrugsstøtte. Og hvorfor er det, de siger ' træls' hele tiden? Nu må det snart være slut med... undskyld, hvad siger I? Er det JYDER? Nå, okay... Jamen, så bare glem det.
mest for sjov Ku' vi ikke nok bli' fri? Bare lige de næste par måneder. Be' om!
Et stort opbud af betjente med maskinpistoler bevogtede retssalen i Københavns Byret, hvor 30-årige Shuaib Khan i går skulle have behandlet anklagemyndighedens krav om en fortsat varetægtsfængsling. Selv var Khan imidlertid ikke til stede.Han fik transmitteret retshandlingen via et videolink til Vestre Fængsel, hvor han sad sammen med sin forsvarer, Michael Juul Eriksen.Shuaib Khan, som har erklæret, at han er præsident for bandegrupperingen Loyal to Familia, LTF, er tiltalt efter straffelovens paragraf 119 for trusler mod en betjent.Han blev anholdt 12. august for nogle dage tidligere, natten til 1. august, under en visitation i visitationszonen på Nørrebro at have sagt til omkringstående bandemedlemmer om en bestemt betjent: »Husk hans ansigt« og »pas på din ryg«. Den 30-årige bliver da også i anklageskriftet mod ham betegnet som ' ledende medlem af grupperingen Loyal to Familia', og i sin argumentation for en fortsat varetægtsfængsling henviste anklageren til betydningen af Shuaib Khans status i LTF. Han mente, på baggrund af de mange skyderier i Nørrebro-området gennem de sidste par måneder, og med henvisning til Khans baggrund, at der var risiko for, at han ville begå ny kriminalitet.Dommeren valgte at forlænge varetægtsfængslingen foreløbig frem til 12.september.Til den tid vil bandelederen have siddet varetægtsfængslet i 31 dage for en forseelse, som ifølge byretten kan udløse en endelig straf på 60 dages fængsel.Dermed er der ikke mangel på proportionalitet i varetægtsfængslingen, mente dommeren med sin afgørelse.Varetægtsfængsling kan udløses, når der er tale om en straframme på over 30 dages fængsel.Risiko for gentagelseFormelt er Shuaib Khan, ifølge sin forsvarer, dog varetægtsfængslet på grundlag af risikoen for gentagelse.Det undrer Michael Juul Eriksen.»Min klient er ikke dømt for overtrædelse af paragraf 119 før. Han har gået op og ned ad vagter under sin ni år lange afsoning, uden at han har truet vagterne«. Forsvareren mener ikke, at varetægtsfængslingen kan baseres på risikoen for kriminalitet i al almindelighed.»Det mente anklageren, og det er jo ikke det, som står i loven. Det skal være i forhold til det, som man sidder fængslet for.Ellers internerer man folk, fordi man foretager en farlighedsvurdering, og så er vi ovre i et helt andet system«, mener han.Flere advokater undrer sig over en varetægtsfængsling for verbale trusler mod en betjent.Formanden for Foreningen af Forsvarsadvokater, Kristian Mølgaard, finder det usædvanligt.»Det er efter min opfattelse ikke sædvanligt.Det specielle her er, at der ikke er tale om en umiddelbar anholdelse af manden. Den sker først efter et par uger, og så fremstiller man med krav om varetægtsfængsling.Det er efter min opfattelse usædvanligt«, siger han.Advokat Thorkild Høyer løfter også øjenbrynene.»Det er ret usædvanligt, at man varetægtsfængsler, når man fremkommer med trusler, men det skal jo ses på baggrund af hans tidligere kriminalitet. Det er kernen i det«, siger han.Det har ikke været muligt at få en kommentar fra anklageren i sagen.Hvad er dagsordenen?Shuaib Khan er kædet sammen med den kraftige og konfrontatoriske udvidelse, som LTF har foretaget i Danmark og i Sverige, og med de mange skyderier, der er forekommet, siden han blev løsladt fra fængslet i det tidlige forår.Den tiltalte nægter sig skyldig, siger Michael Juul Eriksen.»Han er uforstående over for, hvordan retssystemet fungerer, og det er hans omgangskreds også. Der er en undren over, hvad det er myndighederne vil, og hvad det er for en dagsorden, for det virker meget speget det hele«. Hvad går den undren på? »Om det her bare går ud på, at man vil forfølge den her ordveksling med betjenten, eller om det handler om at få ham fjernet fra gaden med alle midler«. Den 30-årige kræves i anklageskriftet også udvist af landet.Han er tidligere idømt to betingede udvisningsdomme, dog for langt grovere kriminalitet. Shuaib Khans forældre stammer fra Pakistan, men selv er han født og opvokset på Nørrebro.frank.hvilsom@pol.dk Det er efter min opfattelse ikke sædvanligt Kristian Mølgaard, Foreningen af Forsvarsadvokater.
BANDEKONFLIKT Den selverklærede leder af bandegrupperingen Loyal to Familia har fået forlænget sin varetægtsfængsling frem til 12. september.
Da der i sidste uge blev skudt og dræbt endnu et bandemedlem på Nørrebro i København, skrev skuespilleren og forfatteren Hassan Preisler en opdatering på Facebook: »Jeg bor i en stuelejlighed i en stille gade på Nørrebro. Det valgte jeg selv. Omkring os er der legepladser og parker. Et godt sted for børn at vokse op, tænkte jeg, da jeg flyttede ind. Men en dag dukkede de op. Ud af... hvad ved jeg. Og nu ser det sådan her ud: På hjørnet står LTF (Loyal to Familia, red.). Nej, ikke kun på hjørnet. De er overalt. I gaderne går de rundt i uniformerede klynger og spejder.De har overtaget kiosken og indtaget caféerne. De har brudt samtlige låger op til vores baggård og ødelagt lamperne i portene. De bruger gården til alt muligt: ryger, holder møder, gemmer ting og sager.Politiet er her, når de kan være her. Men det virker formålsløst (...) Man accepterer uden indsigelser, at de styrer kvarteret (...) I går blev der skudt lige her ude på gaden. 20 meter fra mit vindue. Politiets afspærringstape hænger stadig om lygtepælene, og i morgen er min datter hos mig igen.« Se, det er hverdagen for os, der bor på Nørrebro. Jeg må straks indrømme, at jeg hører til de privilegerede, der, når jeg kigger ud af stuevinduet, har udsigt til lycraklædte mellemledere med dødsangst tatoveret i panden, som aser uophørligt rundt om søerne.Men når jeg går ud af min bagdør og bevæger mig op mod Blågårds Plads for at købe ind, så er der udsigt til unge mænd, der dårligt kan kigge op over rattet i deres Audi, BMW eller Mercedes - biler, som vi andre kun kan drømme om, og som det næppe er deres kontanthjælp, der finansierer leasingen af. På pladsen hænger de, som Preisler beskriver det, formummede i deres hættetrøjer og signalerer med spøjse håndtegn og broderlige hilsner til hinanden, at de sidder på magten, i hvert fald den psykiske.Nu har LTF og den anden fraktion Brothas angiveligt med deres fædres og de lokale imamers mellemkomst så erklæret en måneds "våbenhvile". Og man ved ikke, om man skal grine eller græde, når det foranstaltes af de fædre, som i årevis har svigtet deres opdragerrolle over for de knægte, som nu er gangstere og med selvfølgelighed og oppustet selvfølelse terroriserer en hel bydel, samtidig med at Søren Pape Poulsen med sin nytteløse, symbolpolitiske bragesnak om "tough on crime" udstiller et velmenende samfunds magtesløshed.Et magtesløst samfund, der i årevis har mødt de samme drenge og såmænd også deres fædre med nytteløse integrationsprojekter og pædagogiske projekter til millioner af kroner.Det er den totale fallit for det danske samfund og for den danske retsfølelse, at man overlader forhandlingerne om en "våbenhvile" til fædre, som har svigtet, og til imamer, som ikke har nogen interesse i at nedbryde parallelsamfundet.Ingen aner, hvad "våbenhvilen" går ud på og hvilke aftaler om hashmarkedet eller andre kriminelle jagtmarker, den indeholder.Imens er vi til grin for vores egne penge, og Frank Jensen kan fortsætte sin valgkamp under det rungende tomme slogan "Alt det vi deler" og smøre ansvaret af på justitsministeren, mens de danske landspolitikere kan overgå hinanden i løfter om, at rygmærker skal forbydes, bandemedlemmerne skal kunne skæres i kontanthjælp og så meget andet.Vi får en Bandepakke IV, og intet sker. Tilbage sidder borgerne og tænker: Så gør dog noget, få dem væk fra gaden, straf dem og vis for en gangs skyld den konsekvens, som skulle være vist i årtier! Over for både faderen, sønnen og imamen.palle.weis@jp.dk Det er den totale fallit for det danske samfund og for den danske retsfølelse.
På den anden side.
Jeg flyttede til København som 19-årig. Det var i 1984 og ud over en kort afstikker til London, har jeg boet her siden. Det vil sige: Jeg boede i 2650 Hvidovre de første to år, men det er - når man kommer fra en gård i Hjortsvang - også at betragte som København. Det var der, i telefonboksen på kollegiegangen i Hvidovre, jeg fik at vide, at Olof Palme var blevet dræbt med skud i Stockholm en februardag i 1986, og det var der, jeg boede dør om dør med en koreaner og en polak, de første indvandrere, jeg rigtigt lærte at kende. Jeg flyttede fra Brøndby-land direkte til FC Københavns ditto, da jeg indtog min et-værelses med køkken på Østre Allé på Østerbro. Lige overfor Parken, der dengang hed Idrætsparken, og seks år før KB og B1903 blev til den potente fusionsklub FCK. Det er så længe siden, at Buster Larsen flere gange om dagen gik tur med sin hund på den fine allé, hvor jeg boede. Jeg kunne cykle på jobbet som folkeskolelærervikar i Gentofte, hvor jeg forsøgte med lidt undervisning, men egentlig skulle jeg bare sørge for, at eleverne ikke løb ud på gangen og generede nogen. Og endelig. Fire år efter jeg var flyttet til byen, fik jeg min egen lejlighed.6.000 kroner kostede andelen i Sankt Hans Gade på Nørrebro oprindeligt, men prisen blev sat yderligere ned, fordi der var en defekt gasvandvarmer og tilstandsrapporten viste, at alt skulle laves.11 år endte jeg med at bo i latinerkvarteret, der voksede ud af det Indre Nørrebro op igennem 80' erne og 90' erne. Det var en sand fornøjelse.Mellem marskandisere, drukkenbolte, kunstnere, den lokale tømmerhandel på Ryesgade, bz'ere og de nye caféer, der skød op på hvert et hjørne, levede jeg det glade og sorgløse studenterliv.Min far og mor hjalp mig med at rydde lejligheden og sætte den i glimrende stand, selv om det kom noget bag på dem, at jeg altså havde kakkelovn i hjørnet, der skulle fyldes med koks.Vi købte en villa i Brønshøj, da jeg fik familie. Et dejligt hus, og det tætteste man kommer "ud på landet", når man stadig bor i Københavns Kommune. Vi lod være med at låse dørene og lod som om, vi var hjemme på gården i Jylland.Altså lige indtil en tyv sneg sig ind i huset, huggede min jakke med bilnøglen og snuppede bilen i garagen.Mens vi sad og så tv inde i stuen. Så blev det andre tider. Nye låse i hoveddøren, som vel at mærke skulle bruges.For et par år siden flyttede jeg tilbage til Østerbro, for jeg kan godt lide byen København. Og dog. Nogle gange længes jeg efter det enkle liv på landet. Ikke på den der romantiske, økologiske måde med egen køkkenhave, frisk luft, løsgående får, ponyer og høns og et liv a la bonderøven, Søren Ryge og Camilla Plum. Men på den helt praktiske måde. At jeg kan få lov til at smide min bil foran hoveddøren eller i indkørslen og bare lade den stå der til næste morgen.At jeg ikke skal køre hvileløst rundt i kvarteret for at finde en parkeringsplads eller hver morgen som det første tænke på at få flyttet bilen for at undgå at få en parkeringsbøde.Jeg kunne godt tænke mig at leve i en verden, hvor jeg ikke skal have nøglebundet op af lommen fire gange, når jeg bare skal ned i Netto. Låse cyklen op, når man skal af sted. Låse den igen, når man skal ind i butikken. Låse op, når man skal køre hjem med to poser og derefter låse den igen, inden man låser sig ind i huset. Skal man så ned i baghaven med vasketøjet bagefter, fordrer det nøgle til den aflåste bagdør. Den anden dag smækkede døren, uden jeg havde nøgle med, så jeg måtte med liv og førlighed som indsats kravle over mure og baghuse og gennem andres haver for at komme om til fordøren, der jo selvfølgelig også var låst. Jeg måtte kime husets yngre beboer ned for at få komme ind. Sådan en dag kan man kun længes efter det ukomplicerede liv.At bo hvor jeg kan lade døren stå pivåben, parkere lige foran huset og bare lade nøglen blive siddende i tændingen.6.000 kroner kostede andelen i Sankt Hans Gade på Nørrebro oprindeligt, men prisen blev sat yderligere ned, fordi der var en defekt gasvandvarmer.
At bo i København kan være en slem prøvelse.
Efter flere måneder med københavnske skyderier på særligt Nørrebro, ramte en eller flere gerningsmænd tirsdag aften målet og dræbte et medlem fra en rivaliserende bande. Ifølge politiet en 30-årig mand.Drabet fandt sted på Tagensvej på Nørrebro omkring klokken 19: 15. Det skete foran hostellet A&amp;O, hvis facade onsdag formiddag stod gennemhullet tilbage med knuste ruder.Kort tid efter skyderiet skrev overborg mester Frank Jensen (S) bl. a. i et opslag på Facebook: »Der er brug for konsekvente tiltag, der effektivt og målrettet får smidt banderne ud af København. Vi skal presse dem fra alle sider () I skal vide, at jeg følger udviklingen nøje.Og jeg er klar til at sætte hårdt ind mod bandemedlemmerne.« Berlingske interviewede onsdag formiddag overborgmester Frank Jensen ved gerningsstedet på Tagensvej og spurgte om, hvordan han præcist har tænkt sig at sætte hårdt ind mod problemerne.Du skriver på Facebook, at banderne skal mandsopdækkes, og du siger samtidig, at bandekonflikten kræver er en politiindsats - hvordan hænger det sammen? »Sådan er rollefordelingen. Jeg har selv været justitsminister, så jeg ved godt, hvordan rollefordelingen er. Det er også derfor, at jeg i sommer var ude og appellere til, at vi skal have mere politi i gaderne,« siger Frank Jensen.»Det er ikke ensbetydende med, at bandemedlemmerne ikke kan likvidere hinanden, for det kan de jo. Når politiet laver mandsopdækning, så bliver det på et tidspunkt så træls at være i bandemiljøet, at de forhåbentlig ser, at det er nyttesløst at fortsætte kriminaliteten.« Men nu er det din rolle, jeg spørger ind til.»Min rolle er først og fremmest at tale direkte med politiets ledelse. Det gør jeg flere gange om ugen, og det har ført til, at vi har fået en øget politi-tilstedeværelse på Nørrebro.«.Flere udvisninger, takDu skriver på Facebook, at du vil sætte hårdt ind overfor banderne, og at der skal komme konkrete tiltag. Hvad er det for konkrete tiltag, du henviser til? »Det er de ting, jeg står og siger.« Nej, du snakker om dialog med politiet og mere politi i gaderne, men det har vi jo set, og det har ikke virket.»Nu er det jo dem, der har pistolen i hånden, der har ansvaret. Hverken jeg eller politiet har ansvaret for de her personers gerninger. Det, vi har ansvaret for, er, at det bliver opklaret, at der bliver sat politiressourcer til, og at der bliver lavet efterforskning, som fører til, at de ansvarlige bliver sat for en domstol.« »De, som er danske statsborgere, skal sidde mange år i fængsel for disse gerninger, men hvis domstolene ikke kan udvise dem, som kan udvises, så må det føre til lovændringer på Christiansborg.« Du skriver, at du vil sætte »hårdt« ind over for bandekriminaliteten. Hvad mener du med det? »Nu er jeg jo politiker, det er ikke mig selv, der er ude i marken. Det at sætte hårdt mod hårdt, det er at få kriminaliteten væk fra gaden, ikke at gå ud og skyde dem. Det kan vi jo ikke, som du nok ved.« Men hvad betyder det konkret? »Jeg appellerer til, at der kommer flere udvisninger af disse bandekriminelle.«.Styrkelse af det kriminalpræventiveHar I sovet i timen på rådhuset? »Hvad tænker du på?« Jeg tænker på, at du har været borgmester siden 2009, og der er sket en eskalering af bandekonflikter i København.»Du mener, at jeg har ansvaret for, at nogen skyder på hinanden?« Nej, men at du har et ansvar for, at noget bliver gjort politisk? »Jeg tror ikke, københavnerne har nogen tvivl om, at jeg har gjort, hvad en over borgmester kan for at styrke indsatsen mod bandekriminalitet.Så kan jeg styrke den kriminalpræventive indsats, som holder folk ude af kriminalitet.« »Vi har hele tiden vidst, at konflikten kunne føre til det, som er sket i går aftes, men det er også derfor, at vi har øget vores indsats og gør, hvad vi kan for at holde børn og unge væk fra gaden. Heldigvis er det ikke borgere, der er kommet til skade i konflikten endnu,« siger overborgmesteren.Frank Jensen slår fast, at der ikke på nuværende tidspunkt er planer om at sætte flere midler af til forebyggelsen af kriminalitet, men at slaget skal stå ved tilstedeværelsen i gadebilledet.Derfor har rådhuset valgt at forlænge Sikker By-programmet, som er et strategisk samarbejde mellem Københavns Kommune, Københavns Brandvæsen, Københavns Politi og SSP København.davh@berlingske.dk 
Københavns overborgmester skriver på Facebook, at han er klar til at sætte hårdt ind mod bandemedlemmerne. Hvad mener han med det?
Hvor bor du?»Jeg bor i Ranzausgade-kvarteret på Nørrebro, hvor alt for mange økologiske og bæredygtige Änglamark-familier er stuvet sammen i små lejligheder«.Hvad er det værste ved dit kvarter?»Med børnefamilierne ryger den larm, det liv og den uforudsigelighed, som en storby er gjort af. Nørrebro har mistet ånd, fordi boligmarkedet har skubbet de skæve eksistenser ud af kvarteret.Sjovt nok er der er en opfattelse af, at Nørrebro er det her farvede multikulturelle kvarter. Gu er det ej. Det hele er så kontrolleret, og under parolen om at være anderledes ligner alle hinanden. Tilbage er de her Änglamark-familier, der forventer forstadsstilhed og kører en ligusterfascisme med stor kontrol af hinandens måde at leve på«.Hvor går du hen og hører musik?»Når det kommer til musik, er jeg bare 80 år inden i. Jeg går ikke til koncerter, men jeg kan godt lide at gå ind og se ballet eller et teaterstykke. Der oplever jeg en respekt for gode gamle traditioner.Der er ingen telefoner, der lige skal dokumentere, at man har været der«.Hvor får man den bedste kaffe?»Hjemme i mit eget køkken. Jeg ved ikke, om det er overskud eller noget påtaget, der gør, at folk har så stort et behov for at vandre med et dyrt papkrus i hånden.For mig er det sgu federe at sidde hjemme med sin egen neskaffe. Tro mig, jeg bruger rigtig mange dumme penge.Men morgenkaffe til 40 kroner, det er jo vanvid«.Har du et stamsted?»Når man som jeg er vokset op i en ghetto med min baggrund, er der evig en fare for at blive set af de forkerte på det forkerte sted. Og jeg er derfor kommet meget på Det Elektriske Hjørne med mine søstre for at kunne drikke en øl eller et glas vin uden at blive genkendt af andre perkere. Selv om det ligger nede i det mondæne upper class-kvarter i Indre By, er der ingen fisefornemme etiketter for, hvordan man skal være derinde. Det er et lille helle i en del af København, der i den grad er åndløs«.Hvor dufter der bedst?»I alle de gamle blomsterforretninger.Jeg har arbejdet med blomster, fra jeg var 14 til for et par år siden, og med tiden bliver man immun over for duften. Men nu er den kommet tilbage til mig«.Hvad er dit yndlingskvarter?»Amager. Alment boligbyggeri, ejerlejligheder og andelsboliger ligger side om side. I Amagercentret er der børnefamilier, der handler ind, gamle Ingrid sidder og spiser en vaffel, og prollede centertyper driver den af. Jeg er selv den vildeste amagerpige med kunstige akrylnegle, masser af makeup og en havnearbejderstemme.Og det fede ved Amager er, at bydelen ikke er så selvsmagende som brostenskvartererne. Der er plads til forskellighed«.Hvor går du i byen henne?»Sidst var det på Chateau Motel, men jeg kan hverken hamle op med de der 18-årige stænger eller finde ud af at snakke med fyrene uden at blive belærende. I sommer havde jeg en bytur i Aarhus, hvor jeg festede med dullede piger, der stod ved det prollede. Det mangler Københavns nattelivsscene. Det er enormt prætentiøst«.Hvor ville du tage en date med hen?»Kølsters Tolv Haner i Rantzausgade.Ikke, fordi det er hipt, men fordi jeg bor så tæt på, og derfor er det dejligt iført stiletter.Hvis det er mad, er det McDonald's.Problemet er bare, at stort set alle fyre er sundhedsfreaks i dag, så jeg ender med at blive dumpet, fordi jeg er nede med burgere«.Hvis du fik en stor pose penge, hvad skulle der så ske?»Det er fucking dyrt at bo i København, og det gør noget ved diversiteten. Storbyen er jo dejlig, fordi den giver forskellige sociale lag mulighed for at mødes.Vi har bare ikke politikere med langsigtede visioner for boligpolitikken«.Hvis du havde en bulldozer, hvad ville du så fjerne?»Jeg hader de nye tårne, der er bygget på den gamle Scala-grund. Palads er jo fantastisk, strålende og farverig - lige efter mit hjerte - men det der er bare fucking grimt og koldt. Byg med respekt for, at det skal stå rigtig længe, og drop de der Dubai-projekter«.Hvad irriterer dig mest ved København?»Når jeg møder den der selvophøjede københavneridentitet, der sætter København på en piedestal. Danmark er jo et lille land. Man kan komme fra den ene ende af landet til den anden på en halv dag med et halvforsinket tog. Slap lidt af, København«.ibyen@pol.dk 
Debattør Geeti Amiri så gerne, at København var mere Amager og mindre Änglamark.
ALENE DET, AT ordet " våbenhvile" er blevet alment, kan bekymre lidt.Hele ugen har medierne fulgt udviklingen med den aftale, der er blevet indgået på Nørrebro i København mellem nogle personer, som skjult i kulissen er blevet enige om, at der i en måned skal herske fred i bandekrigen. Nogen - heriblandt overborgmester Frank Jensen (S) - glæder sig over, at der ikke lige nu skydes i gaderne, mens andre - som integrationsminister Inger Støjberg (V) - finder det kritisabelt, at aftalen er indgået i et parallelt univers uden om politi og myndigheder.I går morges på P1 så man på sagen, og her udtalte professor Steffen Jensen fra Aalborg Universitet, at vi bør stole på imamer og lokale kræfter på Nørrebro, da de bedst kan kommunikere med " medlemmer af deres tro".Dette er utvivlsomt sandt, men det er også en melding, der rummer en næsten selvfølgelig accept af den opdelte virkelighed, der visse steder hersker i dag, og man kan jo udsætte sig selv for øvelsen, hvor man overvejer, hvordan man ville have opfattet et scenarie som dette, hvis nogen havde spået dets komme for 25 år siden.Det er ikke længere kun livet på gaden, der foregår parallelt, det gør dele af diskussionen også, idet man aner, hvordan klassiske autoriteter mister gennemslagskraft. Mens justitsminister Søren Pape Poulsen (K) og ledende politifolk udstilles i satireprogrammet " Tæt på sandheden med Jonatan Spang" som dem, hvis tale for hver dag fremstår mere og mere afmægtig, vokser fornemmelsen af, at ingen ved, hvem der trækker i trådene.Man føler sig som vidne til en samtale, der delvist foregår i blinde, hvilket jo også skyldes, at heller ikke journalisterne ved meget. Det er en påtrængende reporteropgave at skaffe sig kendskab til de inderste cirkler i det miljø, der styrer udviklingen, og hvis man var i tvivl om intensiteten af den parallelle forankring i sjæl og sind, fik man den fremvist i onsdags på DR 2.HER FIK DEBATTØR Tarek Hussein som en kampberedt talemaskine trukket diskussionen med Venstres kommunale spidskandidat i København, Cecilia Lonning-Skovgaard, helt ned i skyttegravene.Hussein skød såkaldte myter angående Nørrebro-aftalen ned på stribe og fik ophøjet de anonyme muslimske fædre til helte, alt imens ingen kan vurdere hans oplysninger, eftersom han hele tiden henviser til en slags hemmelig verden.Slutteligt konkluderede han, at det også er den basale mistillid til islam, der skaber kritik af våbenhvileaftalen, hvortil man må sige: Kom nu, Tarek! Drop offerrollen og overvej, om ikke det giver en vis mening, at politikere i et gennemreguleret samfund som dette ønsker sig mere åbenhed i det nørrebroske kaos, og at det ville gavne sagen, at de, der forhandler om fred, træder frem, så vi kan tale sammen og bryde lidt med den parallelle virkelighed. Disse dages debat afslører, at den er reel, og mens våbenhvile i sig selv er et positivt ord, er det ikke desto mindre foruroligende at høre det blive sagt højt. Især når man ikke ved, hvem der siger det. Sørine Gotfredsen er sognepræst og debattør.Det er ikke længere kun livet på gaden, der foregår parallelt, det gør dele af diskussionen også.

Ungdomshuset på Dortheavej 61 i det københavnske Nordvestkvarter henlå torsdag eftermiddag som en teenager med tømmermænd.»Folk er meget pressede,« lød det fra en ung pige i sort læderjakke, med grønt hår og stretch-øreringe, der rådede Jyllands-Postens udsendte til at komme tilbage på et andet tidspunkt.Onsdag aften var situationen en ganske anden på Nørrebro.Sten, flasker, petanquekugler, møtrikker og andet kasteskyts føg gennem luften og gav mindelser om de voldsomme gadekampe, der fandt sted for 10 år siden, efter at politiet på Københavns Kommunes foranledning havde lukket Ungdomshuset på Jagtvej 69.Demonstrationen, der skulle markere 10-årsdagen for rydningen, havde omkring 1.000 deltagere og begyndte stille og fredeligt i Indre By, men som optoget nærmede sig Jagtvej 69, begyndte situationen at spidse til og endte med voldsomt hærværk mod bl. a. banker og butikker.Københavns Politi har i alt sigtet ni personer i forbindelse med demonstrationerne.Tre af de ni er blevet sigtet for vold mod tjenestemand i funktion.»God anledning«Både folketings-og lokalpolitikere stod torsdag nærmest i kø for at fordømme demonstranternes opførsel.»Forfærdelige billeder fra Nørrebro. Jeg begriber ikke, at vores modige betjente skal udsættes for en så vanvittig adfærd fra unge forbrydere.Det bekræfter mig i, hvor godt det var at rydde Ungdomshuset for 10 år siden,« skrev justitsminister Søren Pape (K) på Facebook.Større forståelse møder demonstranterne fra Peter Grønlund, der er forfatter til flere bøger om subkulturer, og som selv har en baggrund i ungdomsmiljøet. Han er ikke overrasket over onsdagens uroligheder: »Det var oplagt. Det var jo på 10-årsdagen, og det har været en god anledningen til at få samlet kræfterne igen og få markeret sig. Så tror jeg også, at man virkelig bliver nødt til at huske på, når man kigger på denne situation, som måske kan være lidt svært at forstå for mange, at det hus (Ungdomshuset på Jagtvej 69, red.), der lå der, har haft en kæmpe betydning.Altså det har været folks identitet, der blev revet ned og smadret. Og det er derfor, at det er så følsomt stadigvæk,« siger han.Grønlund peger også på, at stedet omkring Jagtvej 69 har været så betydningsfuldt, at yngre generationer er opvokset med, at Jagtvej 69 er sted, man skal beskytte.»Vigtigheden af Jagtvej 69 har sivet ned igennem generationerne.De, der er 17 år i dag, kan af gode grunde ikke huske det fra dengang. De var ikke med,« siger Grønlund.Støtte til debatOnsdagens uroligheder sætter endnu engang Ungdomshusets eksistens på dagsordenen i Københavns Kommune, Fritids-og kulturborgmester Carl Christian Ebbesen (DF) oplyser til Ritzau, at han har bedt fonden bag Ungdomshuset om en redegørelse.»Det er vigtigt for mig at sikre, at fonden lever op til aftalen med Københavns Kommune om, at der ikke må foregå ulovlige aktiviteter i huset. Noget tyder på, at aftalen ikke er blevet overholdt, og det skal fonden redegøre for,« siger han.Københavns overborgmester Frank Jensen (S) er ligeledes klar til at genoverveje kommunens økonomiske støtte til Ungdomshuset på Dortheavej, hvis der viser sig at være en kobling til ulovlighederne.Det møder støtte hos statsminister Lars Løkke Rasmussen (V), der oplevede onsdagens uroligheder som »en genudsendelse af et Danmark, som jeg slet ikke kender«. »Det er et anliggende for Københavns Kommune. Jeg synes grundlæggende ikke, det er en god idé, at man støtter antidemokratiske kræfter. I min verden er der ingen forskel på en gal imam og en venstreradikal autonom, som grundlæggende slet ikke respekterer vores demokrati. Men jeg er ikke bekendt med, hvem der præcis bruger Ungdomshuset,« siger Lars Løkke til Ritzau.tobias.r.jensen@jp.dk kristian.k.jorgensen@jp.dk Fakta: UNGDOMSHUSUroligheder på Nørrebro Demonstrationen var lovligt meldt til politiet på forhånd og begyndte fredeligt i København K kl. 17, men som optoget nærmede sig Jagtvej, begyndte det at udvikle sig.Demonstranterne begyndte at kaste med sten efter politiet, og senere gik det især ud over bankerne.Ni personer er sigtet for urolighederne.To politibetjente kom lettere til skade under demonstrationen.Den ene fik bl. a. skudt en møtrik på låret, hvilket gav en blodsamling.
Forfatter og journalist, med baggrund i ungdomsmiljøet, Peter Grønlund er ikke overrasket over urolighederne onsdag aften. Flere politikere kræver Ungdomshuset lukket.
Berlingske har i en stor artikel beskrevet, hvad der skete, da Pernille Vermund (Nye Borgerlige) besøgte Nørrebro i København. Efter artiklen bragte avisen et debatindlæg af fhv. operationschef for PET, Jørn Bro (8. september). Her bliver jeg kaldt for en del af »Nørrebros Tankepoliti«. Den titel tildeler han mig, fordi jeg ikke bare så tavs til, mens der foregik noget kritisabelt få meter fra mig.Pernille Vermund og Mette Thiesen fra Nye Borgerlige gik rundt på Den Sorte Plads på Nørrebro og filmede og interviewede tilfældige børn i forbindelse med en Facebook-kampagne for partiet. Kan man tillade sig det? Det synes jeg ganske enkelt ikke, at man kan, hverken Nye Borgerlige eller andre.Så simpelt er det. På trods af vores mildest talt dybe uenighed foregik det meste af vores diskussion i samtaleform. Men der er jo ikke nyhedspotentiale i en samtale, som hverken er animeret eller højtråbende, så derfor har ingen desværre lagt vægt på den konstruktive del af optrinnet. Diskussionen startede ganske rigtigt lidt kaotisk, fordi jeg følte mig provokeret. Jeg fik sagt, at der ikke var plads til Pernille Vermund på Nørrebro. Det skulle vise sig at være en dum formulering, for i efterspillet har netop den udtalelse været dominerende. De fleste af os reagerer nok med ekstra engagement, når det drejer sig om børn, og dette var ingen undtagelse.Her havde vi en profileret politiker, der var ude for at lave kampagnevideoer. De filmede børn, som troede, at de voksne var fra TV 2.De fik ikke at vide, at de var fra et politisk parti - og Pernille Vermund og hendes kollega havde ikke børnenes forældres samtykke.Naturligvis er det helt uacceptabelt, og derfor blandede jeg mig. Jeg mener ikke, at børnene - som havde flygtninge-eller indvandrerbaggrund - skulle være gidsler i Nye Borgerliges kampagne. Jeg har min klare tvivl om, hvad videooptagelserne var blevet brugt til, hvis jeg ikke havde grebet ind. Det kan vi selvklart kun gisne om. For mig er det en etisk sejr, at denne debat i hvert fald har ført til, at en profileret politiker, der kæmper for at komme i Folketinget, ikke fik (mis-) brugt tiårige børn til sin propaganda. Og det synes jeg altså ikke er at være »tankepoliti«. Jeg synes, det er at være opmærksom på sine omgivelser. At kalde mig for »vagthavende i tankepolitiet« er simpelthen for dumt, og jeg vil opfordre den fhv. PET-operationschef og politimester til at læse George Orwells 1984 igen.Jørn Bro spørger, hvem jeg egentlig er, og han efterlyser en nærmere profil af mig, mine personlige og politiske forhold. Se, så begynder det pludselig at handle om tankepoliti - men det er helt på Jørn Bros side. Og hvis det ikke er tankepoliti, er det i hvert fald tanketomt: Må man som borger kun kommunikere med dem, man i forvejen er enig med, eller hvad? Det lyder ikke rigtig demokratisk i mine ører, og jeg håber da også, at der er folk, som står parat til at sige fra, hvis f. eks. Hizb ut-Tahrir optager film af sagesløse børn på åben gade. Jeg vil i hvert fald.Anton Rothstein-Christensen er musiker og NV-borger.Se, så begynder det pludselig at handle om tankepoliti - men det er helt på Jørn Bros side. Og hvis det ikke er tankepoliti, er det i hvert fald tanketomt.
Kommentar.
